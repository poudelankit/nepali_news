Input,Category
एसिया कप २०२३ अन्तर्गत सुपर फोरको खेलमा भारतले पाकिस्तानमाथि २२८ रनको फराकिलो अन्तरको जित हात पारेको छ। सोमबार कोलम्बोमा भारतले दिएको ३५७ रनको लक्ष्य पछ्याएको पाकिस्तानले ३२ ओभरमा १२८ रन मात्र बनाउन सक्यो।पाकिस्तानका लागि सबैभन्दा बढी रनमा फखर जमानले २७ रन जोडे।  अघा सलमान र इफ्तिखर अहमदले २३-२३ रन बनाए। अरु ब्याट्सम्यान सस्तैमा आउट भए। नशीम शाह र हरिस रउफले घाइते भएका कारण ब्याटिङ गर्न सकेनन्।बलिङमा भारतका कुलदिप यादवले ५ विकेट लिए। उनले ८ ओभरमा २५ रन खर्चिए।त्यसअघि आइतबार वर्षाले प्रभावित भएपछि सोमबारदेखि सुरु भएको खेलमा भारतले २ विकेटको क्षतिमा ३५६ रन जोड्यो।भारतका लागि विराट कोहली र केएल राहुलले शतक प्रहार गरे। कोहलीले ९४ बलमा ९ चौका र ३ छक्काको मद्दतमा नटआउट १२२ रन र राहुलले १०६ बलमा १२ चौका र २ छक्काको मद्दतमा १११ रन जोडे।कोहलीको यो ४७औं एकदिवसीय शतक हो।कोहली र केएलबीच तेस्रो विकेटका लागि २३३ रनको साझेदारी भएको थियो।त्यसअघि श्रीलंकाको कोलम्बोमा टस हारेर पहिले ब्याटिङ गरेको भारतले २४.१ ओभरमा २ विकेटको क्षतिमा १४७ रन जोड्दा खेल वर्षाका कारण रोकिदा सोमबारसम्मका लागि स्थगित भएको थियो।आइतबार ओपनरद्वय रोहित शर्मा ५६ रन र शुभमन गिल ५८ रन बनाएका थिए। उनीहरुबीच पहिलो विकेटका लागि १२१ रनको साझेदारी भएको थियो।सोमबार भारतका लागि कोहली र राहुले २४.१ ओभरदेखि पूरै ब्याटिङ गर्दा पाकिस्तानले विकेट लिन सकेन।बलिङमा पाकिस्तानका शाहिन शाह अफ्रिदी र शादब खानले एक एक विकेट लिए।,Sports
एसिया कप २०२३ अन्तर्गत सुपर फोरको खेलमा भारतले पाकिस्तानलाई ३५७ रनको लक्ष्य दिएको छ।आइतबार वर्षाले प्रभावित भएपछि सोमबारदेखि सुरु भएको खेलमा भारतले २ विकेटको क्षतिमा ३५६ रन जोड्यो।भारतका लागि विराट कोहली र केएल राहुलले शतक प्रहार गरे। कोहलीले ९४ बलमा ९ चौका र ३ छक्काको मद्दतमा नटआउट १२२ रन र राहुलले १०६ बलमा १२ चौका र २ छक्काको मद्दतमा १११ रन जोडे।कोहलीको यो ४७औं एकदिवसीय शतक हो।कोहली र केएलबीच तेस्रो विकेटका लागि २३३ रनको साझेदारी भएको थियो। त्यसअघि श्रीलंकाको कोलम्बोमा टस हारेर पहिले ब्याटिङ गरेको भारतले २४.१ ओभरमा २ विकेटको क्षतिमा १४७ रन जोड्दा खेल वर्षाका कारण रोकिदा सोमबारसम्मका लागि स्थगित भएको थियो। आइतबार ओपनरद्वय रोहित शर्मा ५६ रन र शुभमन गिल ५८ रन बनाएका थिए। उनीहरुबीच पहिलो विकेटका लागि १२१ रनको साझेदारी भएको थियो।  सोमबार भारतका लागि कोहली र राहुलले २४.१ ओभरदेखि पूरै ब्याटिङ गर्दा पाकिस्तानले विकेट लिन सकेन।बलिङमा पाकिस्तानका शाहिन शाह अफ्रिदी र शादब खानले एक एक विकेट लिए।,Sports
म्यानमारविरूद्धको दोस्रो अन्तर्राष्ट्रिय मैत्रीपूर्ण फुटबल खेलमा नेपाल पराजित भएको छ।सोमबार भएको खेलमा नेपाललाई घरेलु टिम म्यानमारले १-० गोलले पराजित गरेको हो।नेपालले खेल सकिन चार मिनेट बाँकी छदा गोल खाएको थियो। म्यानमारका लागि विन तुनले ८६ मिनेटमा गोल गरेका थिए।यसअघि नेपाल र म्यानमारबीचको पहिलो मैत्रीपूर्ण खेल भने गोलरहित बराबरीमा सकिएको थियो।नेपालले विश्वकप २०२६ को छनोटको तयारीका लागि खेल खेलेको हो।नेपालले विश्वकप छनोटमा लाओससँग होम एन अवे गरी दुई खेल खेल्नेछ।पहिलो खेल १२ अक्टोबर र दोस्रो खेल १७ अक्टोबरमा हुनेछ। फिफा वरीयतामा नेपाल १७५औं र लाओस १८७औं स्थानमा छन्।जित हात पारे नेपाल दोस्रो चरणमा पुग्नेछ। पहिलो चरणमा नेपालसँगै २० ले प्रतिस्पर्धा गर्दैछन्। एसिया वरीयतको पुछारका २० लाई पहिलो चरणमा प्रतिस्पर्धा गराउन लागिएको हो। ,Sports
"अखिल नेपाल फुटबल संघ (एन्फा) अध्यक्ष पंकजविक्रम नेम्वाङ र महासचिव किरण राईलाई बर्खास्त गर्न माग गरिएको छ।एन्फामा आवद्ध ४९ सदस्य संघ तथा क्लबले अध्यक्ष नेम्वाङ र महासचिव राईलाई बर्खास्त गर्न माग गर्दै निवेदन दिएका हुन्। सदस्यहरूले एन्फाको विधान धारा ३६ (३) अनुरुप एन्फाका ४० प्रतिशत सदस्यको हस्ताक्षरसहित विशेष साधारण सभा बोलाउनका लागि निवेदन दिएको बताएका छन्।विशेष साधारणसभामा अध्यक्ष नेम्वाङ र महासचिव राईलाई बर्खास्त गर्ने एजेन्डा राख्न उनीहरूले लेखेको निवेदनमा उल्लेख छ।४० प्रतिशत सदस्यको निवेदनपछि अब २३ असोजसम्ममा विशेष साधारण सभा बोलाउनु पर्ने एन्फाको विधान उल्लेख छ। एन्फाले साधारणसभा नबोलाएमा आफूहरूले साधारण सभा आह्वान गर्ने पनि सदस्यहरूले लेखेको निवेदनमा उल्लेख छ।साधारण सभामा दुई तिहाइ मत पुगेको अवस्थामा मात्र बर्खास्त हुन सक्ने प्रावधान छ।उनीहरूले एन्फाका अध्यक्ष र महासचिव नेपाली फुटबललाई धरासयी बनाउन उद्दत रहेको र उनीहरू पदमा रहे नेपाली फुटबलको भविष्यमा नै क्षति पुग्ने निवेदकको आरोप छ।उनीहरूले अध्यक्ष र महासचिवमाथि १९ आरोपसमेत लगाएका छन्। जसमा विशेष साधारण सभा भर्चुअलमार्फत् गर्न आह्वान गरेको,  बजेट पास नगरी अनाधिकृत रूपमा बिनाआवश्यक अख्तियारी आर्थिक करोबार गरेको, बोर्ड बैठकबाट अवैधानिक निर्णय गरेको लगायतका छन्। गत वर्षको असारमा अध्यक्षमा निर्वाचित भएदेखि नै नेम्वाङ अल्पमतमा परेका थिए। पूर्वअध्यक्षद्वय कर्माछिरिङ शेर्पा र गणेश थापा पक्षका सदस्यको बहुमत हुँदा अध्यक्ष नेम्वाङले कार्य समितिबाट विभिन्न निर्णय गराउन सकस पर्ने गरेको छ।हेर्नुहोस् निवेदन :-",Sports
"पाकिस्तानी क्रिकेट टिमका तीव्र गतिका बलर शाहीन शाह अफ्रिदीले भारतीय तीव्र गतिका बलर जसप्रित बुमराहलाई उपहार दिएका छन्। उपहार दिएको भिडिओ अहिले सामाजिक सञ्जालमा भाइरल भइरहेको छ।बुमराह हालसालै पिता बनेका थिए। त्यसै अवसरमा आइतबार अफ्रिदीले जसप्रितका छोराको लागि उपहार दिएका हुन्।यसको भिडिओ अफ्रिदिले ट्विटरमा सेयर गरेका छन्। जसमा उनले बुमराहलाई छोराको लागि उपहार दिएर बधाई दिइरहेका छन्।आइतबार एसिया कप २०२३ अन्तर्गत भारत र पाकिस्तानबीच कोलम्बोमा भएको सुपर फोर खेल वर्षाका कारण स्थगित भएपछि खेलाडी मैदानबाट फर्किंदै गर्दा अफ्रिदीले बुमराहलाई उपहार दिएका थिए।Love and peace. Congratulations @Jaspritbumrah93 and family on the birth of your child. Prayers for the entire family. We battle on the field. Off the field we are just your regular humans. pic.twitter.com/SyHtK7wfvA— Shaheen Shah Afridi (@iShaheenAfridi) September 10, 2023भिडिओमा अफ्रिदी भन्छन्- 'धेरै बधाई भाइ, मेरो तर्फबाट एउटा सानो उपहार। अल्लाहले उनलाई खुसी राखुन् र उनी नयाँ बुमराह बन्छन्।'गत सोमबार बुमराहले पिता बनेको जानकारी दिँदै भनेका थिए– ‘हाम्रो परिवार बढेको छ। आज बिहान हाम्रा छोरा अंगद जसप्रित बुमराह संसारमा आएका छन्।'आफू पिता बन्ने भएपछि बुमराह एसिया कपका खेल छाडेर गत साता भारत फर्किएका थिए। जसका कारणले समूह चरणमा उनले नेपालविरूद्धको खेल गुमाएका थिए।",Sports
"२०१९ को क्रिकेट विश्वकपको उपविजेता न्युजिल्यान्डले यस वर्षको विश्वकपको लागि १५ सदस्यीय राष्ट्रिय टिम घोषणा गरेको छ। चोटबाट फर्किएपछि ३० वर्षीया कप्तान केन विलियमसन टिममा छन्। उनी आइपिएल २०२३ का दौरान घाइते भएका थिए।विलियम्सन र तीब्र गतिका बलर टिम साउथी दुवै चौथो विश्वकपमा सहभागी हुँदैछन्। मार्क च्यापम्यानले टिममा स्थान पक्का गर्दा २३ वर्षीय स्पिन-बलिङ अलराउन्डर रचिन रविन्द्र पनि टिममा छन्। रविन्द्रले  जसले शुक्रबार इंग्ल्याण्डविरुद्ध ३ विकेट लिएका थिए। ‍न्युजिल्यान्डले अक्टोबर ५ मा विश्वकपको उद्घाटन खेलमा २०१९ फाइनलमा भिडेको इंङल्याण्डसँग खेल्नेछ।न्युजिल्यान्ड टिम: केन विलियम्सन (कप्तान), ट्रेन्ट बोल्ट, मार्क च्यापम्यान, डेभन कोनवे, लोकी फर्ग्युसन, म्याट हेनरी, टम लाथम, डेरिल मिचेल, जिमी नीशम, ग्लेन फिलिप्स, रचिन रविन्द्र, मिच सान्टनर, इश सोधी, टिम साउथी, विल योङ।",Sports
युरोपियन च्याम्पियनसिप २०२४ को छनोटमा नेदरल्यान्ड्सले  समूह ‘बी’ मा आयरल्यान्डलाई हराएको छ।नेदरल्यान्ड्स २-१ गोलले विजयी भएको हो। उसका लगागि गाप्कोले १९ मिनेटमा पेनाल्टीमा पहिलो गोल गर्दा वेगहोर्सले ५६ मिनेटमा टिमका लागि दोस्रो गोल गरे।त्यसअघि आयरल्यानडले इडहाले चौथो मिनेटमा गरेको गोलबाट खेलमा अग्रत लिउको थियो।जितसँगै नेदरल्यान्ड्स समूहमा ९ अंक जोडेर दोस्रो स्थानमा छ।  शीर्ष स्थानको फ्रान्सको १५ अंक हुँदा ग्रिस ९ अंक जोडेर तेस्रो स्थानमा छ। ग्रिसले जिब्राल्टरलाई ५-० गोलले हरायो। यता पोल्यान्ड भने पराजित भएको छ। पोल्यान्डलाई अल्बानियालाई २-० गोलले हरायो।जितसँगै अल्बानिया १० अंक जोडेर समूह ‘ई’ को शीर्ष स्थानमा उक्लिएको छ। यो समूहमा चेक  र माल्डोभाको ८-८ अंक छ भने पोल्यान्ड ६ अंकसहित चौथो स्थानमा झरेको छ। ,Sports
"सर्वियन टेनिस स्टार नोभाक जोकोभिचले कीर्तिमानी २४औं ग्रान्डस्लामको उपाधि जितेका छन्।सोमबार विहान न्युयोर्कमा सम्पन्न युएस ‌ओपनको पुरुष एकलको फाइनलमा ड्यानिल मेदवेदेवलाई पराजित गर्दै जोकोभिचले कीर्तिमानी उपाधि जित्न सफल भएका हुन्।३६ वर्षीय जोकोभिचले ६-३, ७-६ (७-५) र  ६-३ को सोझो सेटमा जित निकाल्दै उपाधि जित्न सफल भएका हुन्।यससँगै उनले सर्वाधिक ग्रान्डस्लाम जित्ने मार्गरेट कोर्टको ५० वर्षको कीर्तिमान बराबरी गर्न सफल भए। दोस्रो वरीयताका जोकोभिचले २७ वर्षीय रसियन खेलाडी ड्यानिललाई हराएसँगै चौथो युएस ओपन जितेका हुन्।यसअघि विम्बल्डनको फाइनलमा स्पेनिस खेलाडी कार्लोस अल्कारेजसँग पराजित हुँदा जोकोभिचले कीर्तिमान बराबरी गर्न पाएका थिएनन्।जोकोभिचले यसअघि अष्ट्रेलियन ओपन र फ्रेन्च ओपन जितेर पुरुष एकलतर्फ २२ उपाधि जित्ने राफेल नाडालको कीर्तिमानलाई पछि पारेका थिए।जोकोभिचको युएस ओपनको उपाधिसँगै एक टेनिसका महान खेलाडी मध्येकी एक मार्गरेट कोर्टको २४ एकल उपाधि जित्ने विश्व कीर्तिमान बराबरी भएको हो। अष्ट्रेलियाकी महिला खेलाडी मार्गरेटको यो कीर्तिमान ५० वर्षपछि बराबरी भएको हो। थप एक उपाधि जिते जोकोभिचले भंग गर्दै इतिहासमा आफ्नो नाम लेखाउनेछन्। जोकोभिन २३ ग्राण्डस्लाम उपाधिमा अष्ट्रेलियन ओपन १०, विम्बल्डनमा सात, युएस ओपन चार र तीन फ्रेन्च ओपन समावेश छन्। उनी कम्तिमा तीन पटक सबै चार प्रमुख जित्ने पहिलो खेलाडी समेत हुन्। ",Sports
नेपाल र म्यानमारबीच दोस्रो अन्तर्राष्ट्रिय मैत्रीपूर्ण फुटबल खेल आज हुँदैछ। म्यानमारमा हुने खेल नेपाली समयअनुसार दिउँसो सवा चार बजे सुरू हुनेछ।यसअघि शुक्रबार भएको पहिलो खेल गोलरहित बराबरीमा सकिएको थियो। सो खेलको  ६३ मिनेटमा म्यानमारका फियो विनले बलले हातले छोए पछि नेपालले पेनाल्टी पाएको थियो। तर प्राप्त अवसरमा नेपालका अञ्जनको प्रहारलाई म्यानमारका गोलकिपरले जिन फ्योले विफल पारिदिएका थिए। जसका कारण नेपालले जित र अञ्जनले कीर्तिमान बनाउन चुकेका थिए। सो खेलमा गोल गरेको भए उनले नेपालका लागि सर्वाधिक अन्तर्राष्ट्रिय गोलको कीर्तिमान बराबरी गर्ने थिए। अञ्जनले ९ वर्ष राष्ट्रिय टिमबाट खेल्दा १२ गोल गरिसकेका छन्। अब एक गोल गरे उनले हरि खड्का र नीराजन रायमाझीको १३ गोलको कीर्तिमान बराबरी गर्नेछन्।,Sports
एसिया कप २०२३ अन्तर्गत पाकिस्तान र भारतबीचको सुपर फोरको खेल अहिले सवा तीन बजे सुरु हुँदैछ। श्रीलंकाको कोलम्बोमा पाकिस्तानले टस जितेर पहिले बलिङ रोजेको छ। पहिले ब्याटिङ गर्ने भारतको टिममा एक परिवर्तन भएको छ। श्रेयस अय्यरको स्थानमा केएल राहुलले स्थान बनाएका छन्।भारत र पाकिस्तानबीच समूह चरणमा पनि प्रतिस्पर्धा भएको थियो।वर्षाले प्रभावित उक्त खेल रद्द भएको थियो। पहिले ब्याटिङ गरेको भारत २६६ रनमा समेटिएको थियो। तर पाकिस्तानले ब्याटिङ सुरु गर्न नपाउँदै खेल वर्षाले रोकिएको थियो।दुवै टिमले नेपाललाई पराजित गर्दै सुपर फोरमा स्थान पक्का गरेका हुन्। ,Sports
अमेरिकी किशोरी कोको गउफले युएस ओपनको फाइनलमा आर्यना साबालेन्कालाई पराजित गर्दै आफ्नो पहिलो ग्राण्डस्लाम उपाधि जितेर इतिहास बनाएका छिन्।छैटौं वरीयता प्राप्त गउफले घरेलु मैदानमा राम्रो सुरूवात भने गर्न सकिनन्। बिस्तारै लयमा फर्किएकी उनले न्यूयोर्कमा दोस्रो वरीयताकी बेलारुसकी साबालेन्कालाई पराजित सफल भइन्। उनले पहिलो सेट ६-२ लले साबालेन्कालाई सुम्पिएकी थिइन्। तर दोस्रो सेटमा उनले ६-३ को जित निकाल्न सफल भइन्। निर्णायक तेस्रो सेटमा उनले ६-२ ले विजयी भएसँगै पहिलो मुख्य उपाधि उचालिन्। १९ वर्षीय गफले जिपछि आफ्नो मुख्य उपाधि जित्ने सपना पूरा भएको बताइन्। उनले भनिन् ‘म यस क्षणको लागि आभारी छु। मसँग कुनै शब्दहरू छैनन्।’यसअघि उनले सन् २०२२ को फ्रेञ्च ओपनको फाइनलमा पराजय भोग्न परेको थियो। अष्ट्रेलियन ओपन च्याम्पियन सबालेन्काले भने दोस्रो ठूलो उपाधिका  लागि केही सम कुर्नुपर्ने भएको छ। २५ वर्षीया साबालेन्का फाइनल हारे पनि विश्व वरीयताको नम्बर एकमा पुग्नेछिन्।,Sports
अन्तर्राष्ट्रिय मैत्रीपूर्ण फुटबल खेलमा जर्मनीमाथि जापानले सानदार जित हात पारेको छ। जर्मनीमा भएको खेलमा जापानले ४-१ गोलको जित हात पारेको हो।खेलको ११ मिनेटमा इटोको गोलबाट जापानले अग्रता लिएको थियो। तर १९ मिनेटमा जर्मनीका लिरोए सानेले बराबरी गोल फर्काए।२२ मिनेटमा उइडाले गोल गरेपछि जापानले खेलमा दोस्रो पटक अग्रता लिएको थियो। जापानका लागि तेस्रो गोल असानोले ९० मिनेटमा र चौथो गोल तनाकाले इन्जुरी टाइमको दोस्रो मिनेटमा गरे। मैत्रीपूर्ण खेलमा जापानसँग ४–१ ले पराजित भएपछि जर्मनीका प्रशिक्षक हान्सी फ्लिक गम्भीर दबाबमा परेका छन्।जर्मनीको यो सन् २०२० मा स्पेनसँगको नेसन्स लिगमा ६-० ले पराजित भएपछिको सबैभन्दा ठूलो धक्का हो।बायर्न म्युनिखका पूर्व प्रशिक्षक फ्लिकले अगस्ट २०२१ मा जोआकिम लोलाई प्रतिस्थापन गरेपछि आफ्नो २५ खेल मध्ये १२ मात्रै जितेका छन्।जर्मनी पनि २०२२ को विश्वकपमा जापानसँग २-१ ले हारेको थियो।  युरो २०२४ को आयोजना गर्ने जर्मनीले मंगलबार डर्टमण्डमा  २०२२ को विश्वकपको फाइनलमा पुगेका फ्रान्ससँग प्रतिस्पर्धा गर्नेछ।,Sports
"एसिया कप २०२३ अन्तर्गत सुपर फोरको खेलमा श्रीलंकाले बंगालदेशलाई २१ रनले पराजित गरेको छ। शनिबार कोलम्बोमा भएको खेलमा पहिले ब्याटिङ गरेको श्रीलंकाले ९ विकेटको क्षतिमा २५७ रन जोड्यो। उसका लागि समाविक्रमाले ९३ रन जोडे भने कुशल मेन्डिसले ५० रनको योगदान गरे। बलिङमा बंगलादेशका टक्सिन अहमद र हसन मुहमदले ३-३ विकेट लिए।  २५८ रनको लक्ष्य पछ्याएको बंगलादेश ४८.१ ओभरमा २३६ रनमा अलआउट भयो। उसका लागि तोहिद हृदयले ८२ रन जोडे पनि जितका लागि पर्याप्त हुन सकेन। बलिङमा श्रीलंकाका महीश तिक्षणा, डसुन शनका र महीशा पाथिरानाले ३-३ विकेट लिए। सुपर फोरमा आज भारत र पाकिस्तान भिड्दैछन्। ",Sports
"एसिया कपमा आज भारत र पाकिस्तान खेल्दै छन्।श्रीलंकाको कोलम्बोस्थित आर प्रेमदासा स्टेडियममा नेपाली समय अनुसार आज अपराह्न सवा तीन बजेदेखि खेल सुरू हुनेछ।भारत-पाकिस्तानको आजको खेल सुपर फोर अन्तर्गतको खेल हो। आजको खेल पूरा ओभर खेलाउनका लागि ‘रिजर्भ डे’ राखिएको छ।यसअघि समूह चरणमा भारत-पाकिस्तानबीचको खेल वर्षाका कारण रद्द भएको थियो।चिर परिचित प्रतिद्वन्द्वी भारत र पाकिस्तान चार वर्षपछि एकदिवसीय क्रिकेटमा आमनेसामने भएका हुन्।सन् २०१९ को एकदिवसीय विश्वकपमा भारत र पाकिस्तान भिडेको पछिल्लो एकदिवसीय खेल हो। सो खेलमा भारत डिएल मेडथमा ८९ रनले विजयी भएको थियो।त्यसपछि भारत र पाकिस्तान टी-२० खेलमा मात्र प्रतिस्पर्धा गरेका थिए।सुपर फोरमा पाकिस्तानले दोस्रो खेल खेल्दैछ। यसअघि बुधबार बंगलादेशलाई ७ विकेटले हराएर पाकिस्तानले सुपर फोरमा  सुखद सुरुवात गरिसकेको छ।सुपर फोर अन्तर्गत हिजो भएको खेलमा पनि बंगलादेश श्रीलंकासँग २१ रनले पराजित भएको थियो। सुपर फोरबाट शीर्ष स्थानमा पुग्ने २ टिमले उपाधिका लागि भिड्नेछ्न्।भारतविरूद्धको खेलका लागि पाकिस्तानले शनिबार नै टिम घोषणा गरिसकेको छ।पाकिस्तान टिममा बाबर आजम (कप्तान), शादब खान (उपकप्तान), फखर जमन, इमाम उल हक, सलमान अलि अघ, इफ्तिखर अहमद, मोहम्मद रिजवान, फहिम असरफ, नसीम शाह, शाहिन शाह अफ्रिदी र हरिश रौफ छन् ।भारतले टिम घोषणा गरिसकेको छैन। उसले केएल राहुललाई आजको खेलमा समावेश गर्ने चर्चा छ। ",Sports
"नेपाल हक्की संघको दोश्रो केन्द्रीय महाधिवेशनले अनिलप्रसाद शर्माको नेतृत्वमा १६ सदस्यीय केन्द्रीय कार्यसमिति शनिबार निर्विरोध चयन गरेको छ। यसअघि शर्मा संघको कार्यवाहक अध्यक्ष थिए ।मनीष झा, राजेन्द्रप्रसाद श्रेष्ठ, हिमाल खड्का र भगवती खड्काले उपाध्यक्ष, सुवर्ण श्रेष्ठले महासचिव, असिम शर्माले सचिव र रामेश्वर घिमिरेले कोषाध्यक्षको जिम्मेवारी पाए।कान्तुराम पनेरु, बाबुराम साह, निजामुद्दिन सिद्दिकी, अञ्जु प्रधान श्रेष्ठ, पवन केसी, सावित्री रजाली, मिलन केसी र हित गुरुङ सदस्यमा चयन भए ।नवनिर्वाचित पदाधिकारीहरुलाई राष्ट्रिय खेलकुद परिषद्अन्तर्गत खेलकुद विकास विभागका प्रमुख एवं प्रमुख निर्वाचन अधिकृत मिनकुमार शर्माले एक कार्यक्रमबीच पद तथा गोपनीयताको शपथ ग्रहण गराए।यसअघि महाधिवेशनको परराष्ट्र मन्त्री एनपी साउदले उद्घाटन गरेका थिए ।",Sports
अञ्जन विष्टले पाएको पेनाल्टी अवसरमा गोल गर्न नसक्दा नेपालले म्यानमारसँग बराबरी खेलेको छ। शुक्रबार म्यानमारको घरेलु मैदानमा भएको अन्तर्राष्ट्रिय मैत्रीपूर्ण फुटबल खेल गोलरहित बराबरीमा सकिएको हो। खेलको ६३ मिनेटमा म्यानमारका फियो विनले बलले हातले छोए पछि नेपालले पेनाल्टी पाएको थियो। तर प्राप्त अवसरमा नेपालका अञ्जनको प्रहारलाई म्यानमारका गोलकिपरले जिन फ्योले विफल पारिदिए।अञ्जन चुकेसँगै नेपालले फिफा वरीयतामा आफूभन्दा माथिको टिमविरुद्ध जित निकाल्न असफल भयो। अब नेपाल र म्यानमारबीच सोमबार दोस्रो खेल हुनेछ।,Sports
"चेल्सी वल्र्ड स्कुलको आयोजनामा तेश्रो चेल्सी अन्तरविद्यालय रेड रेस भदौ २७ गते हुने भएको छ।रेसमा विभिन्न १९ विद्यालयका ३ सय ४२ प्रतिस्पर्धीको सहभागिता निश्चित भइसकेको चेल्सीका अत्तिरिक्त कृयाकलाप प्रमुख राजन न्यौपानेले जनाएका छन्।रेसमा कक्षा ८ देखि १० सम्म अध्ययनरत विद्यार्थीले भाग लिन पाउने छन् । शीर्ष ५ स्थानमा रहने खेलाडीलाई पुरस्कृत गरिने छ । समग्रमा टिम च्याम्पियनको पनि घोषणा गरिने छ। दौड नेपाल मेडिकल चोकबाट सुरु भइ जोरपाटी, नारायणटार हुँदै अत्तरखेलस्थित चेल्सीकै प्राङ्गणमै आएर टुंगिने छ ।",Sports
आइसिसी महिला टी-२० विश्वकप एसिया छनोटमा नेपाल सेमिफाइनलमा पराजित भएको छ। शुक्रबार मलेसियामा भएको छनोटको सेमिफाइनलमा नेपाललाई थाइल्यान्डले ४६ रनले पराजित गरेको हो। यससँगै नेपालको विश्व छनोट खेल्ने लक्ष्य समाप्त भएको छ। नेपाललाई पराजित गरेसँगै थाइल्यान्ड भने विश्व छनोटमा पुगेको छ। प्रतियोगिताबाट दुई टिम विश्व छनोट पुग्ने प्रावधान छ।थाइल्यान्डले दिएको १०६ रनको लक्ष्य पछ्याएको नेपाल १९.३ ओभरमा ५९ रनमा अलआउट भयो।नेपालका लागि कविता कुँवरले सबैभन्दा बढी नटआउट १७ रन जोड्दा कविता जोशी र अप्सरी बेगमले १०-१० रन बनाए। नेपालका अरु ब्याटरले दोहोरो अंकमा रन बटुल्न सकेनन्। बलिङमा थाइल्यान्डकी ओनिचा र थिपच्चाले ३-३ विकेट लिए।त्यसअघि टस जितेको नेपालले बलिङ रोजेपछि पहिले ब्याटिङ गरेको थाइल्यान्डले २० ओभरमा २ विकेटको क्षतिमा १०५ रन जोड्यो।उसका लागि नन्नापतले नटआउट ५९ रन जोडिन्। उनले ६३ बल खेल्दा ४ चौका प्रहार गरेकी थिइन्। बलिङमा नेपालकी कविता कुँवर र पूजा महतोले एक एक विकेट लिए।  ,Sports
फिफा विश्वकप २०२६ अन्तर्गत दक्षिण अमेरिकी छनोटमा अर्जेन्टिनाले विजयी सुरुवात गरेको छ।शुक्रबार विहान सम्पन्न खेलमा अर्जेन्टिनाले इक्वेइडरलाई १-० गोलले पराजित गर्‍यो।ब्युनोस आयर्समा भएको खेलमा अर्जेन्टिनालाई जिताउन मेसीले निर्णायक गोल गरे।उनले खेलको ७८ मिनेटमा गोल गरेका थिए। मेसीले फ्रिकिकमार्फत उत्कृष्ट गोल गरेका थिए।छनोटका अन्य खेलमा पाराग्वे र  पेरुले गोलरहित बराबरी खेल्दा कोलम्बियाले भेनेजुएलालाई १-० गोलले हराएको छ।,Sports
"मलेसियामा जारी आइसिसी महिला टी-२० विश्वकप एसिया छनोटको सेमिफाइनल खेलमा नेपाल थाइल्यान्डविरूद्ध बलिङ गरिरहेको छ।कलालाम्पुरको रहेको बायुमास ओभलमा टस जितेर नेपालले फिल्डिङ रोजेको हो।थाइल्यान्डको तर्फबाट नन्नापट खोन्चरोन्कइ र  नात्थकन चन्थम ब्याटिङमा छन्। ओपनर सुवानन खियटो २ रन बनाएर आउट भइसकेकी छन्। नेपालकी कविता कुँवर, कविता जोशी र इन्दु बर्माले बलिङ गरिरहेका छन्। कुँवरले एक विकेट लिएकी छन्।खेलको ६ ओभर सकिँदा थाइल्यान्डले १ विकेट गुमाएर १५ रन बनाएको छ।यो खेलमा जित हात पार्न सके नेपाल महिला टी-२० विश्वकप छनोटमा पुग्नेछ। प्रतियोगिताबाट दुई टिम विश्व छनोटमा पुग्ने प्रावधान छ।नेपालले विश्वकप छनोटमा स्थान पक्का गरे १० टिमसँग प्रतिस्पर्धा गर्नेछ।१० टिम मध्ये २ टिमले सन् २०२४ मा बंगलादेशमा हुने महिला टी-२० विश्वकपमा स्थान पक्का गर्नेछन्। ",Sports
प्रदेश खेलकुद विकास समितिहरुले प्रत्येक बर्ष अन्तर प्रदेश राष्ट्रिय खेलकुद गर्ने भएका छन्।हेटौंडामा  प्रदेश खेलकुद परिषद्का सदस्य–सचिवहरुको बैठकले यस्तो निर्णय गरेको हो । यस्तो प्रतियोगिता प्रदेशहरुले आलोपालो रुपमा आयोजना गर्ने भएका छन् ।बागमती प्रदेश खेलकुद विकास परिषद्का अध्यक्ष प्रदेश सामाजिक विकास मन्त्री कुमारी मोक्तानको अध्यक्षतामा बसेको बैठकले प्र्रत्येक बर्ष अन्तर प्रदेश राष्ट्रिय खेलकुद आयोजना गर्नेे निर्णय गरेको सदस्य सचिव सूर्यलाल भण्डारीले जानकारी गराएका छन् ।प्रथम अन्तर प्रदेश राष्ट्रिय खेलकुद बागमती प्रदेशले आगामी फागुनमा आयोजना गर्दै छ । उक्त प्रतियोगितामा सहसभागि हुने प्रदेशहरुले टिम तयारी आफ्नै खर्चमा गर्ने निर्णय भएको छ । स्थानिय तहबाट नै खेलाडी छनौट गरि प्रदेश टिम बनाउने गरि छलफल भएको भण्डारीले जानकारी गराएका छन् ।  राष्ट्रिय खेलकुद परिषदले आयोजना गर्ने राष्ट्रिय खेलकुदमा प्रदेश सहित विभागीय र अन्य टिमको सहभागिता हुने गर्दछ भने अन्तर प्रदेश खेलकुदमा प्रदेश टिम मात्र सहभागि हुन पाउने छन । प्रथम प्रदेश खेलकुद आयोजनाका लागि बागमती प्रदेशले यस अघि नै निर्णय गरि सकेको छ भने आवश्यक बजेट समेत विनियोजन भई सकेको भण्डारीले बताएका छन् ।,Sports
"सन् २०२३ को बालोन डी’ओर अवार्डका लागि  ३० जना खेलाडीको सर्टलिस्टमा गरिएको छ। जसमा पोर्चुगिज सुपरस्टार क्रिस्टियानो रोनाल्डो छैनन्। सूचीमा इंग्लिस च्याम्पियन म्यानचेस्टर सिटीका सात खेलाडी र प्रिमियर लिगमा १२ खेलाडी परेका छन्। अर्जेन्टिनाका कप्तान लिओनील मेसी विश्वकप जितिसकेपछि आफ्नो कीर्तिमानी आठौं बालोन डी’ओर जित्नका लागि सबैभन्दा बलिया खेलाडी हुन्। गत वर्ष साउदी क्लब अल-नासर गएका पाँच पटकका अवार्ड विजेता रोनाल्डो सन् २००३ पछि पहिलो पटक मनोनयनमा परेका छैनन्।बालोन डी'ओर मनोनयन सूचीजोस्को ग्वार्डियोल (म्यानचेस्टर सिटी, क्रोएसिया)जमाल मुसियाला (बायर्न म्युनिख, जर्मनी)आन्द्रे ओनाना (म्यानचेस्टर युनाइटेड, क्यामरुन)करिम बेन्जेमा (अल-इतिहाद, फ्रान्स)मोहम्मद सलाह (लिभरपुल, इजिप्ट)बुकायो साका (आर्सनल, इङ्गल्याण्ड)केभिन डे ब्रुइन (म्यानचेस्टर सिटी, बेल्जियम)जुड बेलिङघम (रियल म्याड्रिड, इङ्गल्याण्ड)रान्डल कोलो मुआनी (पेरिस सेन्ट जर्मेन, फ्रान्स)बर्नार्डो सिल्भा (म्यानचेस्टर सिटी, पोर्चुगल)ख्भिचा क्भारास्तखेलिया (नेपाली, जर्जिया) निकोलो बारेला (इन्टर मिलान, इटाली)एमिलियानो मार्टिनेज (एस्टन भिल्ला, अर्जेन्टिना)रुबेन डायस (म्यानचेस्टर सिटी, पोर्चुगल)एर्लिङ हालान्ड (म्यानचेस्टर सिटी, नर्वे)मार्टिन ओडेगार्ड (आर्सनल, नर्वे)इल्के गुन्डोगन (बार्सिलोना, जर्मनी)यासिन बोनौ (सेभिल्ला, मोरक्को)जुलियन अल्भारेज (म्यानचेस्टर सिटी, अर्जेन्टिना)भिनिसियस जूनियर (रियल म्याड्रिड, ब्राजिल)रोड्री (म्यानचेस्टर सिटी, स्पेन)एन्टोइन ग्रिजम्यान (एटलेटिको म्याड्रिड, फ्रान्स)लिओनल मेसी (इन्टर मायमी, अर्जेन्टिना)लाउटारो मार्टिनेज (इन्टर मिलान, अर्जेन्टिना)रोबर्ट लेवान्डोस्की (बार्सिलोना, पोल्याण्ड)किम मिन-जे (बायर्न म्युनिख, दक्षिण कोरिया)लुका मोड्रिच (रियल म्याड्रिड, क्रोएसिया)केलियन एमबाप्पे (पेरिस सेन्ट जर्मेन, फ्रान्स)ह्यारी केन (बायर्न म्युनिख, इङ्गल्याण्ड)भिक्टर ओसिमहेन (नेपोली, नाइजेरिया)",Sports
"एसिया कपको ‘सुपर फोर’ को  पहिलो खेलमा पाकिस्तानले सहज जित निकालेको छ। गएराति पाकिस्तानले घरेलु मैदानमा बंगलादेशमाथि ७ विकेटको सहज जित निकालेको हो।पञ्जाबको गद्दाफी स्टेडियममा १९४ रनको लक्ष्य पछ्याएको पाकिस्तानले ३९.३ ओभर खेल्दै तीन विकेटको क्षतिमा भेटाएको थियो।पाकिस्तानका लागि ओपनर इमाम उल हकले सर्वाधिक ७८ रन बनाए। ८४ बल खेलेका उनले पाँच चौका र ४ छक्का प्रहार गरे।त्यस्तै मोहम्मद रिजवानले ७९ बलमा ७ चौका र १ छक्का प्रहार गर्दै नट आउट ६३ रन जोडे। अर्का ओपनर फखर जमनले ३१ बलमा ३ चौका प्रहार गरी २० रनको योगदान गरे।कप्तान बाबर आजमले बंगलादेशविरूद्धको खेलमा १७ रनमात्रै बनाए भने अघा सलमानले नट आउट १२ रनको योगदान गरे।बलिङतर्फ बंगलादेशका तास्किन अहमद, शोरिफुल इस्लाम र मेहिदी हसन मिराजले एक/एक विकेट लिए।त्यसअघि टस जितेर ब्याटिङ गरेको बंगलादेशले ३८.४ ओभरमा अल आउट हुँदै १९३ रन बनाएको थियो।बंगलादेशका कप्तान शकिब अल हसन र मुशफिकर ‍रहिमले अर्धशतक बनाए। कप्तान हसनले  ५७ बलमा ७ चौका प्रहार गर्दै ५३ रन बनाए भने रहिमले ८७ बलमा  ५ चौकाको मद्दतबाट ६४ रनको योगदान गरे।ओपनर मिराज डक आउट हुँदा अर्का ओपनर मोहम्म नेमले २० रन बनाए। त्यस्तै लिटोन दासले १६, शमिम हुसेनले १६ अफिफ हुसेनले १२ रन जोडे।बलिङतर्फ पाकिस्तानका हरिश रौफले ४ विकेट, नसिम शाहले ३ विकेट, शहिन शाह अफ्रिदी र फहिम अस्रफले एक/एक विकेट लिए।जितसँगै पाकिस्तानले सुपर फोर यात्रा सहज बनाएको छ। अब उसले श्रीलंका र भारतसँग खेल्नेछ। सुपर फोरको दोस्रो खेल भारत र पाकिस्तानबीच १० सेप्टेम्बर (आइतबार) हुनेछ। श्रीलंकासँग १४ सेप्टेम्बरमा खेल्नेछ। यसअघि समूह चरणमा आमनेसामने भएका भारत र पाकिस्तानबीचको खेल वर्षाका कारण रद्द भएको थियो।सुपर फोरका शीर्ष दुई ‍टिमले १७ सेप्टेम्बरमा उपाधिका लागि भिड्नेछन्।  ",Sports
नेपाल साफ यू-१६ च्याम्पियनसिपको समूह चरणबाटै बाहिरिएको छ।बुधबार भुटानमा भएको समूह चरणको अन्तिम तथा महत्वपूर्ण खेलमा भारतसँग १-० गोलले पराजित भएसँगै नेपाल समूह चरणबाटै बाहिरिएको हो।नेपालविरुद्धको जितमा भारतका अर्बासले ३३ मिनेटमा गरेको गोल निर्णायक बन्यो।नेपाल यसअघि समूहको पहिलो खेलमा बंगलादेशसँग पनि १-० गोलले पराजित भएको थियो।यो समूहबाट भारत र बंगलादेश अन्तिम चारमा पुगेका छन्। नेपाल भने दुवै खेल हार्दै घर फर्कन बाध्य भयो।,Sports
एसिया कप-२०२३ खेलेर स्वदेश फर्किएको नेपाली क्रिकेट टोलीलाई त्रिभुवन अन्तर्राष्ट्रिय विमानस्थलमा भव्य स्वागत गरिएको छ।नेपाली टिमलाई बाजागाजासहित स्वागत गरिएको हो।नेपालले एसिया कप २०२३ मा विश्व क्रिकेटका शक्ति राष्ट्रद्वय भारत र पाकिस्तानसँग खेलेको थियो।समूह 'ए' मा रहेको नेपालले पाकिस्तानसँग उसकै मैदानमा मुल्तानमा र भारतसँग श्रीलंकामा प्रतिस्पर्धा गरेको थियो। यद्यपी नेपाल दुवै खेलमा पराजित भएको थियो। समूह चरणबाटै बाहिरिए पनि नेपाली टिमले भारतसँग निडर ब्याटिङ गरेको थियो।नेपाली टिमले गरेको ब्याटिङका कारण अहिले प्रशंसा भइरहेको छ।अन्तर्राष्ट्रिय क्रिकेट खेल्न थालेको २७ वर्षपछि नेपालले पाकिस्तान र भारतसँग पहिलो पटक खेल्ने अवसर पाएको हो।तस्बिरहरूः ,Sports
"५५औं एसियन शारीरिक सुगठन तथा फिजिक्स स्पोर्टस् च्याम्पियनसिप अन्तर्गतको मिष्टर एसियाको उपाधि भारतका सराभनन मनीले हात पारेका छन्।आफ्ना दश प्रतिस्पर्धीलाई पछि पार्दै मनीले उपाधि जितेका हुन्।शारीरिक सुगठन तर्फको विभिन्न दश तौल समूहका विजयीहरुका विच भएको मि.एसियाको प्रतिस्पर्धामा मनीले ट्रफी उचालेका हुन्। उनी ९० केजी तौल समूमा विजयी हुँदै ओभरअल राउण्डमा प्रवेश गरेका थिए ।एसियन शारीरिक सुगठन तथा फिजिक्स स्पोर्टस् फेडेरेसनको आयोजना तथा नेपाल शारीरिक सुगठन तथा फिट्नेस महासंघको ब्यवस्थापनमा भएको स्पर्धामा पुरुष तर्फ नेपालले कुल २६० अंक हासिल गर्दै टिम च्याम्पियनसिपमा तृतीय हुन सफल भएको छ । पुरुषतर्फ भारत ७९५ अंकका साथ पहिलो र थाईल्याण्डले ५९० अंकका साथ तेश्रो स्थान प्राप्त गर्‍यो ।महिलातर्फ थाईल्याण्डले टिम च्याम्पियनसिपको उपाधि उचाल्यो । दोश्रो स्थानमा भियतनाम र तेश्रो स्थानमा हङ्गकङ्ग चाईना रह्यो।आज सम्पन्न पुरुष एथलेट फिजिक् १८२ सेमी नेपालका विप्लभ कार्कीले कास्य पदक प्राप्त गरे । यस विधामा पहिलो स्थानमा भारतका रामा सोमाशेखरले स्वर्ण र भुटानका टान्डिन वाङ्गचेनले रजत प्राप्त गरे ।्नेपालले यस च्याम्पियनसिपमा ३ स्वर्ण ६ रजत र ५ कास्य पदक प्राप्त गर्न सफल भएको छ। बिशाल पौडेलले जुनियर शारीरिक सुगठन, सनम मुलगुठीले स्विम सुट विधा, रनजी श्रेष्ठ ५५ केजी शारीरिक सुगठनले स्वर्ण जिते । सुरेश दुवाल ५५ केजी, अशिम बाबु गरुङ्गे ६० केजी, मनोज सुवेदी ६५ केजी, ललित धिमाल ७५ केजी, राजुराई फिटनेश फिजिक विधा, तारा खैजु मोडल फिजिक्सले रजत पदक प्राप्त गरेका थिए । कमल भण्डारी ६० केजी, कृष्ण प्रसाद श्रेष्ठ ८० केजी, रञ्जित लामा फिटनेश फिजिक्स, बिप्लभ कार्की एथलेटिक्स फिजिक, निहाल मान जोशी एथलेटिक्स फिजिकमा कास्य पदक प्राप्त गरेका थिए ।च्याम्पियनसिपमा १७ राष्ट्रका १६८ पुरुष र ६८ महिला गरि २३६ खेलाडीहरुले विभिन्न ४५ विधामा प्रतिस्पर्धा गरेका थिए ।शारीरिक सुगठनको प्रतियोगितामा पहिलो पटक ठुलो प्रतियोगिताको रुपमा रहेको च्याम्पियनसिपमा नेपाल सहित भुटान, चीन, हङ्गकङ्ग चाईना, भारत, काजाखस्तान, मकाउ चाईना, मालदिभ्स, मलेसिया, म्यानमार, सिंगापुर, दक्षिण कोरिया, श्रीलंका, थाईल्याण्ड, ताजाकिस्तान, उज्वेकिस्तान र भियतनामको सहभागिता थियो ।दरवारमार्गस्थित याक एण्ड यती होटलको रिगल बाल रुममा भएको च्याम्पियनसिपमा पुरुष तर्फ २८, महिला तर्फ १६ र मिक्स १ गरि ४५ विधामा प्रतिस्पर्धा भएको थियो।",Sports
"नेपालमा पछिल्लो समय क्रिकेटको लोकप्रियता बढेसँगै क्रिकेट खेलका लागि मैदानसहितका आवश्यक पूर्वाधार निर्माण कार्यलाई तीव्रता दिइएको छ।सरकारले देशका विभिन्न भागमा खेलकुद पूर्वाधारका रूपमा क्रिकेट मैदान र रंगशाला निर्माणलाई उच्च प्राथमिकतामा राखेर काम गरिरहेको छ।काठमाडौँको मूलपानीस्थित क्रिकेट रंगशाला निर्माण आयोजनाको ३५ प्रतिशत काम सम्पन्न भइसकेको युवा तथा खेलकुद मन्त्रालयले जनाएको छ। उक्‍त रंगशालाको भिआइपी प्याराफिट ब्लक ढलान भई प्लास्टरको काम भइरहेको छ।यस्तै भैरहवा क्रिकेट रंगशालामा ‘ब्लक बी’ आयोजनाको २२ दशमलव पाँच प्रतिशत निर्माण कार्य सम्पन्न भएको छ। बाँकेको कोहलपुरमा महिला क्रिकेट एकेडेमीको ‘ब्लक एच’ र कास्कीको पोखरा क्रिकेट रंगशालाको एउटा ब्लक निर्माण कार्य सुरू भएको मन्त्रालयको आर्थिक वर्ष २०७९/८० को वार्षिक प्रगति समीक्षा कार्यक्रममा जानकारी दिइयो।यसैगरी कञ्चनपुरको महेन्द्रनगरस्थित क्रिकेट रंगशाला निर्माणका लागि मैदान तयार गर्ने कार्य भएको छ भने सुर्खेत क्रिकेट खेलमैदानको काम चालु छ। काठमाडौँको बुढानीलकण्ठ क्रिकेट रंगशालाको मैदानको कार्य सुरु गरिएको छ भने गण्डकी प्रदेशको पोखरा रंगशाला निर्माण आयोजना सम्पन्न भएको छ।सुदुरपश्चिम प्रदेशमा कैलालीको धनगढी रंगशालाको ४६ प्रतिशत निर्माणकार्य सम्पन्न भएको मन्त्रालयले जनाएको छ। नेपालगन्ज रंगशालामा भने सेन्थेटिक ट्रयाक निर्माणका लागि डे«न ढलानकार्य भइरहेको छ। उक्त आयोजनाको ७७ प्रतिशत निर्माणकार्य पूरा भएको छ।बाराको सिमरा रंगशालाको ४१ प्रतिशत, नारायणी रंगशालाको २० प्रतिशत, पाँचथरको फिदिम रंगशालाको १५ दशमलव ८५ प्रतिशत तथा सुनसरीको धरान रंगशालाको ५४ प्रतिशत निर्माणकार्य पूरा भएको छ। पोखरा रंगशालामा बोरिङ निर्माणकार्य सुरु गरिएको छ भने ललितपुरमा च्ययासल रंगशाला निर्माण सम्पन्न भएको मन्त्रालयले जनाएको छ।नारायणी कभर्डहलको निर्माणको ३० प्रतिशत, चुनिखेल कभर्डहलको २० प्रतिशत र रामेछापको सुनापति राष्ट्रिय स्मृति कभर्डहलको २० प्रतिशत निर्माणकार्य पूरा भएको छ। हाइ अल्टिच्युट ट्रेनिङ सेन्टर निर्माणका लागि मनाङको तिमाङमा खेलमैदान सम्याउने, घेराबार गर्ने र पर्खाल लगाउने काम भइरहेको छ भने जुम्लामा मैदान सम्याउने काम पूरा भएको छ।काठमाडौँको कागेश्वरी मनोहरामा खेलाडी आवासगृह र ललितपुरको सातदोबाटोमा तेक्वान्दो खेलाडीका लागि आवासगृह निर्माण गर्न डिपिआर तयार भएको मन्त्रालयको समीक्षा प्रतिवेदनमा उल्लेख छ।निर्माण सम्पन्न भएका पूर्वाधारको नियमित सम्भारका लागि बजेट व्यवस्थापन र  केन्द्र, प्रदेश र स्थानीय तहका विभिन्न खेलमैदानका लागि रकम विनियोजन गर्ने कार्यलाई पनि सरकारले नियमित गरेको छ।सरकारले आगामी २०८१ सालमा कर्णली प्रदेशको सुर्खेतमा आयोजना गरिने १०औँ राष्ट्रिय खेलकुद प्रतियोगिताको पूर्वाधार निर्माणका लागि बजेटको आवश्यक जोहो गरिरहेको मन्त्रालयले जनाएको छ।नेपालमा लोकतान्त्रिक गणतन्त्र स्थापनाका लागि नेतृत्वमा रही निर्णायक भूमिका खेलेका पूर्वप्रधानमन्त्री स्व. गिरिजाप्रसाद कोइरालाको नाममा सञ्चालनमा रहेको रंगशालालाई अन्तर्राष्ट्रियस्तरको सुविधासम्पन्न रंगशालाका रूपमा विकास गर्न राष्ट्रिय गौरवको आयोजनामा समावेश गर्ने सोच मन्त्रालयले अघि सारेको छ।मन्त्रालयले खेलकुद पूर्वाधार निर्माणकार्यको लक्षित प्रगति समयमै हासिल गर्न केही ठूला पूर्वाधार निर्माणकार्य प्राविधिक जनशक्ति भएको उपयुक्त सरकारी निकायमार्फत गर्न सिफारिस गर्ने निर्णय पनि गरेको छ।मुलुकलाई विश्वजगतमा परिचित गराउने, राष्ट्रको इज्जत र प्रतिष्ठा बढाउने तथा कूटनीतिक सम्बन्ध विस्तारमा खेलकुद क्षेत्रको महत्त्वपूर्ण योगदान हुँदै आएको छ।सरकारले तीन तहकै सरकारको समन्वय र सहकार्यमा  खेलकुद पूर्वाधारको निर्माण, संरक्षण र स्तरोन्नति गर्ने नीति अघि सारेको छ। खेलकुद पूर्वाधारको विकास, व्यवस्थापन र गतिविधि सञ्चालनमा निजी क्षेत्रलाई प्रोत्साहन गर्ने मन्त्रालयको प्रतिबद्धता छ।प्रतिभावान् खेलाडी पहिचान, क्षमता विकास तथा प्रोत्साहन गर्ने तथा समाजमा खेलकुदको महत्व स्थापित गर्दै सबैलाई खेलकुदमा सहभागी हुने अवसर सिर्जना गर्ने सरकारले अठोट लिएको छ।",Sports
"भलिबल खेलाडीले अबबाट मासिक तलब पाउने भएका छन्। मंगलबार काठमाडौंमा पत्रकार सम्मेलन गर्दै नेपाल भलिबल संघले १२ जना पुरुष र १२ जना महिला भलिबल खेलाडीलाई मासिक ५-५ हजारका दरले पारिश्रमीक दिने घोषणा गरिएको हो।अमेरिकामा सहयोगी दाताहरु खोजि नेपाल भलिबल संघको खातामा सेप्टेम्बर, अक्टोबर र नोभेम्मबरमा पारिश्रमीक पठाएको जानकारी गराएको हो । नेपाली भलिबल खेलाडीले पहिलो पटक मासिक पारिश्रमीक पाएका हुन्।अमेरिकामा रहेका पूर्वराष्ट्रिय खेलाडी राम श्रेष्ठको नेतृत्वमा पूर्वराष्ट्रिय खेलाडी र विजनेश इन्टरप्रेनियरको सहयोगमा मासिक पारिश्रमीकको व्यवस्था गरिएको हो।अहिले नेपाली भलिबल टोली चीनमा हुने १९ औं एशियाली खेलकुदको तयारीमा छ । राष्ट्रिय खेलकुद परिषद् (राखेप) को पहलमा नेपाली महिला टोली पहिलो पटक एशियाली खेलकुदमा सहभागिता जानाउन लागेको हो । खेलाडीलाई मासिक तलव दिने भलिबल संघ चौथो हो । फुटबल र क्रिकेट खेलाडीले मासिक तलव पाइरहेका छन्।यसैगरी बुद्धीचालका पुरुष तथा महिलातर्फ शीर्ष वरियताका खेलाडीले पनि मासिक तलव पाउने गरेका छन् । पत्रकार सम्मेलनमा बौल्दै भलिबल संघका अध्यक्ष जितेन्द्रबहादुर चन्दले क्रिकेट खेलाडी, फुटबल खेलाडीले मासिक तलव पाउने भलिबल खेलाडीले अहिलेसम्म किन पाएनन् भन्ने सञ्चारकर्मीहरुको प्रश्नपछि आफूहरुले पहल गरेर आज पारिश्रमीक थोरै भएपनि दिन सफल भएको बताउनु भयो । उहाँलै एशियन गेम्सको लागि केही पकेट खर्च दिने योजना रहेको बताए।उहाँले भन्नुभयो, ‘क्रिकेट खेलाडी, फुटबल खेलाडीले मासिक तलव पाउने भलिबल खेलाडीले अहिलेसम्म पाउनुभएको छैन, केही पहल गर्नुपर्छ भन्ने आवाज उठेपछि हामीले यो पहल गरेका हौँ। हामीले आज मासिक ५ हजार भलिबल टिमलाई दिने घोषणा गरेका छौँ । एशियान गेम्सको पूर्वसन्ध्यामा हामीले मासिक पारिश्रमीक दिएका छौँ। यसले पनि उहाँहरुलाई केही हौस्ला मिल्नेछ।’ नेपाल भलिबल संघले अहिलेको आफ्नो कार्यकालभर विभिन्न सहयोगीहरुसँग सहयोग मागेर भएपनि राष्ट्रिय खेलाडीलाई मासिक पारिश्रमीक दिने घोषणा गरेको छ ।",Sports
"दक्षिण अफ्रिकाले आइसिसी पुरुष क्रिकेट विश्वकप २०२३ का लागि १५ सदस्यीय टिम घोषणा गरेको छ।क्रिकेट दक्षिण अफ्रिकाले मंगलबार घोषणा गरेको टिमको नेतृत्व कप्तान तेम्बा बाभुमाले गर्नेछन्।प्रतियोगिता भारतमा हुने भएकाले कारण स्पिनरले महत्वपूर्ण भूमिका खेल्ने अपेक्षा गरिएको छ।दक्षिण अफ्रिकामा केशव महाराज र तबरेज शम्सीमा उत्कृष्ट स्पिनरहरू छन्, जो यस भूमिकामा उत्कृष्ट प्रदर्शन गर्नका लागि तयार छन्।दक्षिण अफ्रिकाले अक्टोबर ७ मा दिल्लीको अरुण जेटली स्टेडियममा श्रीलंकाविरुद्ध खेलेर विश्वकप सुरु गर्नेछ।यसअघि उनीहरुले सेप्टेम्बर २९ मा अफगानिस्तान र २ अक्टोबरमा न्युजिल्यान्डसँग अभ्यास खेल खेल्नेछन्।दक्षिण अफ्रिकाको टिम :  तेम्बा बाभुमा (कप्तान), गेराल्ड कोएत्जी, क्वान्टन डी कक, रीजा हेन्ड्रिक्स, मार्को जेन्सेन, हेनरिक क्लासेन, सिसान्डा मगला, केशव महाराज, एडेन मार्करम, डेभिड मिलर, लुंगी एनगिडी, एनरिच नोर्किया, कागिसो रबाडा, तब्राज शाम्सी, भान डेर डुसन।",Sports
"आइसिसी एकदिवसीय विश्वकप २०२३ को आयोजक भारतले प्रतियोगिताका लागि राष्ट्रिय टिम घोषणा गरेको छ।टिममा केएल राहुल पुनरागमन गरेका छन्। राहुलले यस वर्ष मे महिनादेखि कुनै पनि प्रतिस्पर्धात्मक क्रिकेट खेलेका छैनन्। भारतका पहिलो रोजाइका विकेटकिपर राहुल सेप्टेम्बर ४ मा बेंगलुरुको राष्ट्रिय क्रिकेट एकेडेमीमा फिटनेस परीक्षण पास गरेपछि एसिया कपको सुपर फोर चरणको लागि श्रीलंका जाने तयारीमा छन्।इशान किशनले राहुलसँगै टिमका दोस्रो विकेटकिपर ब्याट्सम्यानको रूपमा आफ्नो स्थान कायम राखेका छन्। किशनले सेप्टेम्बर २ मा पल्लेकेलेमा पाकिस्तानविरुद्ध भारतको वर्षाले प्रभावित एसिया कपको उद्घाटन खेलमा ८२ रन बनाएर आफ्नो उपयोगितालाई सिद्ध गरेका थिए। अजित आगरकरको नेतृत्वमा रहेको छनोट समितिले सूर्यकुमार यादवलाई पनि  टिम छनोट गरेको छ।  ‍विश्वकपमा जसप्रित बुमराहले तीव्र गतिको बलिङ आक्रमणको नेतृत्व गर्दैछन् जसमा मोहम्मद सिराज, मोहम्मद शामी र शार्दुल ठाकुर छन्। अक्षर पटेल, रविन्द्र जडेजा र हार्दिक पाण्ड्या अलराउन्डरको रूपमा रहदा कुलदीप यादव स्पिनर रुपमा भारतीय टिममा छन्। भारतीय टिममा अफ स्पिनरको अभाव छ ।भारतले अक्टोबर ८ मा चेन्नईमा अस्ट्रेलियासँग खेल्दै विश्वकपको आफ्नो अभियानको सुरुवात गर्नेछ। भारतको विश्वकप टिम: रोहित शर्मा (कप्तान), शुभमन गिल, विराट कोहली, श्रेयस अय्यर, केएल राहुल (विकेटकिपर), इशान किशन (विकेटकिपर), सूर्यकुमार यादव, हार्दिक पाण्ड्या (उपकप्तान), रविन्द्र जडेजा, कुलदीप यादव, अक्षर पटेल, मोहम्मद सिराज, मोहम्मद शामी, शार्दुल ठाकुर, जसप्रित बुमराह।",Sports
"इंग्लिस क्लब म्यानचेस्टर युनाइटेडका विंगर एन्टोनीलाई आफ्नी पूर्वप्रेमिकाले दुर्व्यवहार गरेको आरोप लगाएपछि ब्राजिलले राष्ट्रिय टिमबाट हटाएको छ।ब्राजिल फुटबल महासंघले आरोपपछि अनुसन्धान गर्नुपर्ने भन्दै २३ वर्षीय एन्टोनीलाई टिमबाट फिर्ता पठाएको बताएको बिबिसीले उल्लेख गरेको छ।यसअघि ब्राजिलियन मिडिया यूओएलले सोमबार एन्टोनीकी पूर्वप्रेमिकाले लगाएको आरोपबारे समाचार छापेको थियो।साओ पाउलो र ग्रेटर म्यानचेस्टरमा प्रहरीले उनको आरोपबारे अनुसन्धान गरिरहेको छ।आरोपको एन्टोनीले अस्वीकार गरेका छन्। एन्टोनीले सामाजिक सञ्जालमा भनेका छन्, ‘म शान्तपूर्वक भन्न सक्छु कि आरोपहरू गलत छन्। मलाई विश्वास छ कि प्रहरी अनुसन्धानले मेरो निर्दोषताको सत्यता देखाउनेछ।’एन्टोनीलाई गत जनवरी १५ मा म्यानचेस्टर होटलको कोठामा पूर्वप्रेमिका गेब्रिएला काभलिनमाथि दुर्व्यवहार गरेको आरोप लागेको हो।पूर्वप्रेमिकाले आफूमाथि एन्टोनीले ‘हेडबटले’ आक्रमण गरेको आरोप लगाएकी छिन्। जसका कारण उनको टाउकोमा चोट लागेको थियो। त्यसपछि डाक्टरबाट उपचार गरिएको थियो।उनले आफूलाई एन्टोनीले छातीमा मुक्का हानेको पनि आरोप लगाएकी छिन्। एन्टोनीले पूर्वप्रेमिकासँगको सम्बन्ध राम्रो नभएको  तर उनीमाथि आफूले शारीरिक आक्रमण नगरेको दाबी गरेका छन्। ग्रेटर म्यानचेस्टर पुलिस (जीएमपी) ले ‘आरोपहरू बारे सचेत छ र यस रिपोर्टको वरपरका परिस्थितिहरू स्थापित गर्न अनुसन्धान जारी छ’ भन्दै थप टिप्पणी नगर्ने बताएको छ।एन्टोनीलाई बोलिभिया र पेरुविरुद्धको विश्वकप छनोटको खेलअघि राष्ट्रिय टिमबाट हटाएपछि ब्राजिलले आर्सनलका स्ट्राइकर ग्राब्रियल जेससलाई टिममा राखिएको छ।",Sports
"एसिया कप २०२३ अन्तर्तग भारतविरूद्धको खेलमा नेपाली टिमले गरेको प्रदर्शनबाट सन्तुष्ट रहेको नेपालका कप्तान रोहितकुमार पौडेलले बताएका छन्।सोमबार श्रीलंकाको पल्लेकेलेमा भारतविरूद्ध पहिले ब्याटिङ गरेको नेपालले २३० रन जोडेको थियो। वर्षाले प्रभावित खेलमा भारतले विनाविकेटको क्षतिमा लक्ष्य पूरा गरेर १० विकेटको जित हात पारेको थियो। भारतसँग पराजित भए पनि नेपाली टिमको प्रदर्शनमा रोहित सन्तुष्ट देखिएका हुन्। ‘नेपाली टिमको प्रदर्शनमा सन्तुष्ट छु। विशेषगरी ब्याटिङमा हाम्रा ओपनरले राम्रो गरे। मिडल अर्डरमा हामीले अझै राम्रो गर्न सक्थ्यौं। मैले २६०-२७० रन सम्मको स्कोर राम्रो हुने सोचेको थिएँ,’ खेलपछिको पत्रकार सम्मेलनमा उनले भने।उनले भारतका ब्याट्सम्यनद्वय विराट कोहली र रोहित शर्मासँग पनि खेलका दौरान छोटो कुरा गर्ने मौका पाएको पत्रकार सम्मेलनमा बताए।भारतविरुद्ध आफूहरुको बलिङ योजना सुनाउँदै उनले अघि भने, ‘बलिङमा हाम्रो लक्ष्य राम्रो एरियामा बलिङ गरेर उनीहरुलाई रोक्ने थियो। पानीका कारण राम्रो बलिङ गर्नु हाम्रो लागि चुनौती थियो।’पाकिस्तानभन्दा भारतविरुद्ध राम्रो ब्याटिङ गरेको हो भन्ने प्रश्नमा उनले परिस्थितिमा भर पर्ने बताए। ‘सबै कुरा कन्डिसनमा भर पर्छ,’ उनले भने। भारतले बलिङ र ब्याटिङ दुवैमा राम्रो प्रदर्शन गरेको रोहितको भनाइ छ।उनले अब चीनमा हुने एसियाली खेलकुदको तयारीमा लाग्ने बताए। एसियाली खेलकुदमा आगामी असोज पहिलो साता सुरु हुँदैछ भने प्रतियोगिता टी-२० फर्म्याटमा हुनेछ।",Sports
"एसिया कप २०२३ अन्तर्गत नेपालले छिमेकी भारतसँग सोमबार प्रतिस्पर्धा गर्‍यो। भारतसँग पहिलो पटक प्रतिस्पर्धा गरेको नेपालले खेलमा १० विकेटको हार ब्यहोरे पनि नेपाली टिमको प्रशंसा भइरहेको छ। समूह चरणको पहिलो खेलमा पाकिस्तानसँग पराजित भएको नेपाल भारतसँग हारेपछि प्रतियोगिताबाट बाहिरियो। यद्यपी नेपालले भारतविरूद्ध गरेको ब्याटिङका कारण नेपालको प्रशंसा भइरहेको छ। सामाजिक सञ्जालमा क्रिकेट व्यक्तित्वहरूले नेपाली टिमको प्रशंसा गरिरहेका छन्।श्रीलांकको पल्लेकेलेमा पहिले ब्याटिङ गरेको नेपालले ४८.२ ओभरमा अलआउट हुँदा २३० रन जोडेको थियो। वर्षाले प्रभावित खेलमा भारतले विनाविकेटको क्षतिमा लक्ष्य पूरा गरेर सुपर फोरमा स्थान पक्का गर्‍यो। भारतीय बलरविरुद्ध राम्रो ब्याटिङ गरेका कारण नेपाली टिमको प्रशंसा भइरहेको छ।खेलमा नेपालका ओपनर कुशल भुर्तेलले २५ बलमा ३ चौका र २ छक्काको मद्दतमा ३८ रन जोडेका थिए। उनले पहिलो विकेटका लागि आसिफ शेखसँग ६५ रनको साझेदारी गरे। आसिफले अर्धशतक प्रहार गर्न सफल भए। एसिया कपमा तथा भारतविरुद्ध पहिलो अर्धशतक बनाउने इतिहास बनाएका आसिफले ९७ बलमा ८ चौका हिर्काए। यस्तै गुल्सन झाले ३५ बलमा ३ चौकाको मद्दतमा २३ रन, दीपेन्द्रसिंह ऐरीले २५ बलमा ३ चौका नै प्रहार गर्दै २९ रन र सोमपाल कामीले ५६ बलमा १ चौका र २ छक्काको मद्दतमा ४८ रन जोडे। मोहमद सामी, मोहमद सिराज, रविन्द्र जडेजा, कुलदिप यादव र हार्दिक पाण्ड्या जस्ता विश्वस्तरीय बलरविरुद्ध नेपाली ब्याटरले राम्रो खेल्दा क्रिकेट जगतमा चर्चा कमाउन सफल भए। खेलमा भारतका मुख्य स्पिनर कुलदिप यादवले नेपाली ब्याटरको विकेट लिन सकेनन्।भारतविरुद्धको खेलपछि नेपालका पूर्वकप्तान पारस खड्काले नेपाली टिम अघि बढ्ने प्रयासमा रहेको बताए। ‘हामी अघि बढ्ने प्रयासमा छौं। सम्पूर्णमा सहयोगको भावना, सहनसीलता र धैर्यता रहोस भन्ने अपेक्षा छ। यो खेलमा आर्थिक लगानी सँगसँगै क्रिकेट खेलको संस्कार पनि स्थापना गर्नतिर हामी अग्रसर हुनपर्छ। हाम्रो नेपाली राष्ट्रिय टिमप्रति गर्व छ,’ उनले सामाजिक सञ्जालमा लेखेका छन्। यस्तै भारतीय विश्लेषक आकास चोपडाले पनि नेपाली टिमको प्रशंसा गर्दै भारतले नेपाललाई सहयोग गर्नु पर्ने बताएका छन्। उनले सामाजिक सञ्जालमा लेखेका छन्, ‘भारतले नेपाली क्रिकेटलाई अपनाउनुपर्छ र अन्तर्राष्ट्रिय क्रिकेटमा अघि बढाउनु भारतको दायित्व हो। भारतको ‘ए’ टोलीलाई नेपाल पठाउनुपर्छ। उनीहरूलाई भारतको घरेलु संरचनामा समावेश गर्नुहोस् (मलाई याद छ भारत-ए टिमले वेस्ट विन्डिजमा प्रथम श्रेणी सिजन खेलेको)। नेपालमा क्रिकेटप्रतिको जोश अतुलनीय छ... र उनीहरूसँग सम्भावना पनि छ।’यस्तै नेपाल क्रिकेट संघका पूर्वअध्यक्ष विनयराज पाण्डेले पनि नेपालको प्रदर्शन गर्व गर्न लायक भएको बताएका छन्। ‘नेपालले भारतविरूद्ध खेलेको हेर्दा राम्रो लाग्यो, २० वर्षपछि सपना पूरा भएको छ। भारतविरुद्ध नेपालको प्रदर्शनले सबै नेपालीले गर्व गरेका छन्,’ उनले फेसबुकमा लेखेका छन्। नेपाली क्रिकेट कमेन्टेटर सचिन तिमल्सेनाले नेपाली टिमले भारतसँग खेल्दा जग बसेको बताएका छन्। उनले फेसबुकमा लेखेका छन्, ‘समय लाग्छ, यो सुरूवात थियो। जग बसेको छ, अब यसमा थप्ने हो। वेल डन नेपाल!’ ",Sports
एसिया कप २०२३ अन्तर्गत वर्षाले प्रभावित खेलमा नेपालमाथि भारतले सानदार जित हात पारेको छ। सोमबर राति सकिएको खेलमा नेपालले १० विकेटको हार बेहोरेको छ। डिएलएस मेथडअनुसार भारतलाई २३ ओभरमा १४५ रनको नयाँ लक्ष्य दिइएको थियो। जुन लक्ष्य भारतले २०.१ ओभरमा विना विकेटको क्षतिमा पार गर्यो।भारतको जितमा रोहित शर्मा र शुभमन गिलले अर्धशतक प्रहार गरे। रोहितले नटआउट ७४ रन र गिलले नटआउट ६७ रन जोडे।त्यसअघि टस जितेको भारतले बलिङ रोजेपछि पहिले ब्याटिङ गरेको नेपाल ४८.२ ओभरमा २३० रनमा अलआउट भयो।नेपालका लागि ओपनिङ ब्याट्सम्यान आसिफ शेखले अर्धशतक प्रहार गरेर आउट भए। उनी ९७ बलमा ८ चौकाको मद्दतमा ५८ रन बनाएर आउट भए। उनी एसिया कपमा तथा भारतविरूद्ध अर्धशतक प्रहार गर्ने पहिलो नेपाली ब्याटर बने।अर्का ओपनर कुशल भुर्तेल ३८ रन बनाएर आउट भए। शार्दूल ठाकुरको बलमा दशौं ओभरको पाँचौ बलमा आउट हुनुअघि उनले २५ बलमा ३ चौका र २ छक्का हिर्काए। उनले आसिफ शेखसँग पहिलो विकेटका लागि ९.५ ओभरमा ६५ रनको साझेदारी गर्दै नेपाललाई राम्रो सुरुवात दिलाएका थिए। भुर्तेलविरूद्ध पहिलो ओ‌भरमा श्रेयस अय्यरले र चौथो ओभरमा इशान किसनले क्याच छाडेका थिए। यस्तै आसिफको क्याच दोस्रो ओभरमा विराट कोहलीले छाडेका थिए।भुर्तेल आउट भएपछि भने नेपालले लगातार विकेट गुमायो।कप्तान रोहित पौडेल रविन्द्र जडेजाको बलमा ५ रनमा आउट भए। कुशल मल्ल चौथो विकेटको रुपमा २ रनमै आउट भए। भीम सार्की पनि ७ रनमा भारतका जडेजाको बलमा १६ ओ‌भरमा बोल्ड भए।छैटौं विकेटको रुपमा गुल्सन झा ३५ बलमा ३ चौकाको मद्दतमा २३ रन बनाएर आउट भए। उनले आसिफ शेखसँग पाँचौ विकेटका लागि  ३१ रनको साझेदारी गरे।दीपेन्द्रसिंह ऐरी र सोमपाल कामीबीच सातौं विकेटका लागि ५० रनको साझेदारी भयो। दीपेन्द्रले हार्दिक पाण्ड्याको एलबिडब्लूको धरापमा पर्नुअघि २५ बलमा ३ चौकाको मद्दतमा २९ रनको योगदान गरे।आठौं विकेटको रूपमा आउट हुनुअघि सोमपाल कामीले उत्कृष्ट ब्याटिङ गरे। मोहमद सामीको बलमा ४७.२ ओभरमा आउट हुनुअघि उनले ४८ रन जोडे। सोमपालले ५६ बलमा १ चौका र २ छक्का हिर्काए। लगत्तै सन्दीप लामिछाने ९ रनमा रनआउट भएका थिए भने अन्तिम विकेटको रुपमा ललित राजवंशी शून्यमा आउट भए।बलिङमा भारतका जडेजा र मोहमद सिराजले ३-३ विकेट लिए।,Sports
एसिया कप २०२३ अन्तर्गत नेपालले दिएको २३१ रनको लक्ष्य पछ्याएर भारतले ब्याटिङ गरिरहदा खेल वर्षा प्रभावित हुँदा भारतलाई नयाँ लक्ष्य दिइएको छ। डिएलएस मेथडअनुसार भारतलाई २३ ओभरमा १४५ रनको नयाँ लक्ष्य दिइएको छ। भारतले २.१ ओभरमा १७ रन बनाएर खेलिरहेको छ।त्यसअघि टस जितेको भारतले बलिङ रोजेपछि पहिले ब्याटिङ गरेको नेपाल ४८.२ ओभरमा २३० रनमा अलआउट भयो।नेपालका लागि ओपनिङ ब्याट्सम्यान आसिफ शेखले अर्धशतक प्रहार गरेर आउट भए। उनी ९७ बलमा ८ चौकाको मद्दतमा ५८ रन बनाएर आउट भए। उनी एसिया कपमा तथा भारतविरूद्ध अर्धशतक प्रहार गर्ने पहिलो नेपाली ब्याटर बने।अर्का ओपनर कुशल भुर्तेल ३८ रन बनाएर आउट भए। शार्दूल ठाकुरको बलमा दशौं ओभरको पाँचौ बलमा आउट हुनुअघि उनले २५ बलमा ३ चौका र २ छक्का हिर्काए। उनले आसिफ शेखसँग पहिलो विकेटका लागि ९.५ ओभरमा ६५ रनको साझेदारी गर्दै नेपाललाई राम्रो सुरुवात दिलाएका थिए। भुर्तेलविरूद्ध पहिलो ओ‌भरमा श्रेयस अय्यरले र चौथो ओभरमा इशान किसनले क्याच छाडेका थिए। यस्तै आसिफको क्याच दोस्रो ओभरमा विराट कोहलीले छाडेका थिए।भुर्तेल आउट भएपछि भने नेपालले लगातार विकेट गुमायो।कप्तान रोहित पौडेल रविन्द्र जडेजाको बलमा ५ रनमा आउट भए। कुशल मल्ल चौथो विकेटको रुपमा २ रनमै आउट भए। भीम सार्की पनि ७ रनमा भारतका जडेजाको बलमा १६ ओ‌भरमा बोल्ड भए।छैटौं विकेटको रुपमा गुल्सन झा ३५ बलमा ३ चौकाको मद्दतमा २३ रन बनाएर आउट भए। उनले आसिफ शेखसँग पाँचौ विकेटका लागि  ३१ रनको साझेदारी गरे।दीपेन्द्रसिंह ऐरी र सोमपाल कामीबीच सातौं विकेटका लागि ५० रनको साझेदारी भयो। दीपेन्द्रले हार्दिक पाण्ड्याको एलबिडब्लूको धरापमा पर्नुअघि २५ बलमा ३ चौकाको मद्दतमा २९ रनको योगदान गरे।आठौं विकेटको रूपमा आउट हुनुअघि सोमपाल कामीले उत्कृष्ट ब्याटिङ गरे। मोहमद सामीको बलमा ४७.२ ओभरमा आउट हुनुअघि उनले ४८ रन जोडे। सोमपालले ५६ बलमा १ चौका र २ छक्का हिर्काए। लगत्तै सन्दीप लामिछाने ९ रनमा रनआउट भएका थिए भने अन्तिम विकेटको रुपमा ललित राजवंशी शून्यमा आउट भए।बलिङमा भारतका जडेजा र मोहमद सिराजले ३-३ विकेट लिए।खेलमा जित हात पार्ने टिम सुपर फोरमा पुग्नेछ। वर्षाले खेल रद्द भए नेपाल आउट हुँदा भारत सुपर फोरमा पुग्नेछ।,Sports
एसिया कप २०२३ अन्तर्गत नेपालले दिएको २३१ रनको लक्ष्य पछ्याएर भारतले ब्याटिङ गरिरहदा खेल वर्षाले रोकिएको छ। भारतले २.१ ओभरमा १७ रन बनाउदा श्रीलंकाको पल्लेकेले मैदानमा भएको खेल रोकिदा सुरु हुन सकेको छैन।वर्षा रोकिए ओभर घटाएर खेल हुनेछ। २० ओभरसम्मको खेल हुने समय बाँकी रहे खेल खेलाइनेछ।टस जितेको भारतले बलिङ रोजेपछि पहिले ब्याटिङ गरेको नेपाल ४८.२ ओभरमा २३० रनमा अलआउट भयो।नेपालका लागि ओपनिङ ब्याट्सम्यान आसिफ शेखले अर्धशतक प्रहार गरेर आउट भए। उनी ९७ बलमा ८ चौकाको मद्दतमा ५८ रन बनाएर आउट भए। उनी एसिया कपमा तथा भारतविरूद्ध अर्धशतक प्रहार गर्ने पहिलो नेपाली ब्याटर बने।अर्का ओपनर कुशल भुर्तेल ३८ रन बनाएर आउट भए। शार्दूल ठाकुरको बलमा दशौं ओभरको पाँचौ बलमा आउट हुनुअघि उनले २५ बलमा ३ चौका र २ छक्का हिर्काए। उनले आसिफ शेखसँग पहिलो विकेटका लागि ९.५ ओभरमा ६५ रनको साझेदारी गर्दै नेपाललाई राम्रो सुरुवात दिलाएका थिए। भुर्तेलविरूद्ध पहिलो ओ‌भरमा श्रेयस अय्यरले र चौथो ओभरमा इशान किसनले क्याच छाडेका थिए। यस्तै आसिफको क्याच दोस्रो ओभरमा विराट कोहलीले छाडेका थिए।भुर्तेल आउट भएपछि भने नेपालले लगातार विकेट गुमायो।कप्तान रोहित पौडेल रविन्द्र जडेजाको बलमा ५ रनमा आउट भए। कुशल मल्ल चौथो विकेटको रुपमा २ रनमै आउट भए। भीम सार्की पनि ७ रनमा भारतका जडेजाको बलमा १६ ओ‌भरमा बोल्ड भए।छैटौं विकेटको रुपमा गुल्सन झा ३५ बलमा ३ चौकाको मद्दतमा २३ रन बनाएर आउट भए। उनले आसिफ शेखसँग पाँचौ विकेटका लागि  ३१ रनको साझेदारी गरे।दीपेन्द्रसिंह ऐरी र सोमपाल कामीबीच सातौं विकेटका लागि ५० रनको साझेदारी भयो। दीपेन्द्रले हार्दिक पाण्ड्याको एलबिडब्लूको धरापमा पर्नुअघि २५ बलमा ३ चौकाको मद्दतमा २९ रनको योगदान गरे।आठौं विकेटको रूपमा आउट हुनुअघि सोमपाल कामीले उत्कृष्ट ब्याटिङ गरे। मोहमद सामीको बलमा ४७.२ ओभरमा आउट हुनुअघि उनले ४८ रन जोडे। सोमपालले ५६ बलमा १ चौका र २ छक्का हिर्काए। लगत्तै सन्दीप लामिछाने ९ रनमा रनआउट भएका थिए भने अन्तिम विकेटको रुपमा ललित राजवंशी शून्यमा आउट भए।बलिङमा भारतका जडेजा र मोहमद सिराजले ३-३ विकेट लिए।खेलमा जित हात पार्ने टिम सुपर फोरमा पुग्नेछ। वर्षाले खेल रद्द भए नेपाल आउट हुँदा भारत सुपर फोरमा पुग्नेछ।,Sports
"स्वास्थ्य र शिक्षामा निजी क्षेत्रको संलग्नताबारे मूलतः दुई खाले धारणा देखिन्छन्।एक, शिक्षा र स्वास्थ्य भनेका राज्यबाट नागरिकले पाउनुपर्ने सेवाका आधारभूत क्षेत्र हुन्। यिनमा निजी क्षेत्रको संलग्नता सर्वथा गलत हो। निजी क्षेत्रलाई संलग्न गराइएकै कारण शिक्षा र स्वास्थ्य सेवा औधी महँगो भयो। वर्गीय विभेद गहिरिँदै गयो।दुई, राज्य एक्लैले सबै सुविधा पुर्‍याउन कठिन हुन सक्छ, त्यसैले राज्यको कानुन र नियमनभित्र रहने गरी निजी क्षेत्रलाई संलग्न गराउनु उचित हो। निजी क्षेत्रको संलग्नताले गुणस्तरको प्रतिस्पर्धा बढ्छ। निजी क्षेत्रमा केही महँगो भए पनि खर्च गर्न सक्नेहरू जान पाउँछन्। रोजगारी बढ्छ।ऊ उपर्युक्त दुवै तर्क नाजायज ठान्दैन। ऊ पनि शिक्षा र स्वास्थ्य राज्यले सहज उपलब्ध गराउनुपर्ने सेवा ठान्छ।अझै पनि खास किसिमका उद्योगहरू राज्यले नै चलाउनुपर्छ भनेर तर्क गर्नेहरूको संख्या निकै छ। राज्यको स्वामित्वमा रहेका कतिपय उद्योगहरू तीन दशकअघि निजीकरण गरिएको घटनामा आज पनि पक्ष र विपक्षमा बहस चल्ने गरेको छ। निजीकरण गर्नेहरू दोषी करार हुने गरेका छन्।तर्कहरू जे-जस्ता र जुन पक्ष वा विपक्षका भए पनि शिक्षामा निजी क्षेत्रको संलग्नता हाम्रो यथार्थ परिदृश्य हो। पूर्वप्राथमिकदेखि विश्वविद्यालयसम्म निजी क्षेत्रको संलग्नता छ।निजी स्कुलहरू राज्यले अधिग्रहण गर्नुपर्छ भन्ने तर्क पनि हुने गरेको छ। कुनै समय निकै बलियो रहेको यो तर्क केही वर्षयता मत्थर छ, धरातल बोध हुँदै गएर हो कि!अधिग्रहण गर्नुपर्छ भन्ने तर्कमा राजनीतिक दर्शन र सिद्धान्तको आग्रह पनि देखा पर्ने गरेको छ। यहाँ ऊ शिक्षा क्षेत्रको, शिक्षामा पनि विद्यालय शिक्षाको मात्र कुरा गर्छ। समय निकै अघि बढेको छ। हाम्रो देशमा जुन जुन राजनीतिक दर्शन र सिद्धान्त वा गरिब जनताको सेवाको चाहनाले नै सही, शिक्षा सेवाबाट निजी क्षेत्रलाई बाहिर राख्नु वर्तमान राज्य प्रणालीमा असम्भव छ भन्दा अत्युक्ति हुने छैन।हाल देशभरि कक्षा एकदेखि १० सम्म कम्तीमा ६५ लाख विद्यार्थी छन्। यीमध्ये करिब १० हजार निजी स्कुलमा करिब २० लाख अर्थात् करिब ३० प्रतिशत विद्यार्थी छन्। शिक्षक र कर्मचारी गरेर करिब साढे दुई लाख व्यक्ति प्रत्यक्ष रोजगार छन्।यी सबै स्कुल राज्यको ऐन-नियमअनुसार अनुमति लिएर चलेका हुन्। पाठ्यक्रम राज्यकै हो। स्कुल शिक्षा परीक्षा (एसइई) भनिने कक्षा १० को र माध्यमिक शिक्षा परीक्षा (एसएलसी) भनिने कक्षा ११ र १२ को परीक्षा लिने पनि राज्य नै हो।निजी स्कुल भनेको निजी सम्पत्ति पनि हो। करिब २० लाख विद्यार्थी पढाउने भौतिक संरचनाको मूल्य तिर्न र त्यहाँको जनशक्ति जिम्मा लिन सक्षम छ भने राज्यले कानुन बनाएर स्कुल शिक्षा निजी क्षेत्रबाट मुक्त गराए पनि भयो। अन्यथा निजी क्षेत्रको संलग्नता आत्मसात गर्नु र तिनलाई अनियन्त्रित नाफा कमाउने व्यापार बन्नबाट रोक्नु राज्यको मुख्य जिम्मेवारी हो।वर्तमान राज्यका सरोकारवाला निकायहरूको मुख्य प्रश्न हो– सरकारी स्कुलहरू किन कमजोर भए? किन निकम्मा भए?तालुकवाला निकायको दाबीअनुसार सरकारी स्कुलका ९८ प्रतिशत शिक्षकले कुनै न कुनै प्रकारको शिक्षण–सिकाइ तालिम लिएका छन्। तालिमप्राप्त शिक्षक यति धेरै भएका सरकारी स्कुल तालिम नै नलिएका शिक्षकले पढाउने निजी स्कुलभन्दा कमजोर किन भए? निजी स्कुलले झैं राम्रो नतिजा किन दिन सकेनन्?प्रश्न गर्नेहरूसँग जवाफ पनि छ– किनभने सरकारी स्कुलका शिक्षकहरू राम्ररी पढाउँदैनन्, मिहिनेत गर्दैनन्, काम ठग्छन्, राजनीतिमा लागेका छन्।ऊ यहाँ यसरी सिधा आउने बनिबनाउ जवाफको प्रतिवाद चाहँदैन, गर्दैन। जिम्मेवारी राम्ररी पूरा नगर्नु, मिहिनेत नगर्नु र काम ठग्नु सामान्यतया आममनोवृत्ति हो, जागिरे मनोवृत्ति हो। यस्तो जागिरे मनोवृत्ति चौतर्फी देखा पर्छ। तब त चाहिएको हो नि ऐन-नियम, त्यसैले त चाहिएको हो नि आचारसंहिता। त्यसैले त छन् नियामक निकाय, कर्मचारी र तालुकदारहरू।यी पक्षमा निजी स्कुलहरू सशक्त छन् होला र सरकारी स्कुलहरू फितला।सरकारी स्कुलमा यी पक्ष सुधार गर्न राज्यले अतिरिक्त खर्च गर्नु पर्दैन। केवल संघीय सरकारदेखि स्थानीय सरकारसम्मका निकायहरू क्रियाशील भए पुग्छ।सरकारी स्कुलका शिक्षकले राम्ररी पढाएनन्, मिहिनेत गरेनन्, काम ठगे भन्ने निष्कर्षमा पुग्नेहरूले विचार गर्न नसकेको वा विचार गरेर पनि थाहा नपाएजस्तो गरेको मुख्य पाटो हो, विद्यार्थी र तिनका अभिभावकको आर्थिक–सामाजिक, शैक्षिक स्थिति र यीसँग जोडिने आयाम।काठमाडौं उपत्यकाका स्कुलको कुरा गरूँ। अर्काको घरमा श्रमिक भएर; साना होटल, रेस्टुरेन्ट र पसलमा काम गरेर पढ्ने विद्यार्थी निजी स्कुलमा कति र सरकारी स्कुलमा कति छन्? यसको हिसाब छ?निजी स्कुलले पढाइमा पार नलाग्ने ठानेर, अनुशासनहीन ठानेर, अभिभावकले शुल्क तिर्न नसकेको भनेर निष्कासन गरेका विद्यार्थी कहाँ जान्छन्? यो कुरा विचार गरेको छ?छोराछोरी निजी स्कुलमा पढाउने र सरकारी स्कुलमा पढाउने अभिभावकहरूको आर्थिक–सामाजिक र शैक्षिक हैसियतको तुलनात्मक अध्ययन भएको छ कि छैन? घरमा छोराछोरीको पढाइ–सिकाइमा सहयोग र निगरानी गर्न अभिभावकको शैक्षिक स्तर कस्तो छ। यी अभिभावकहरूको पेसा–व्यवसाय कस्तो छ?यी प्रश्नहरूमा अध्ययन–अनुसन्धान, सम्यक जवाफ र सम्यक निष्कर्षपछि मात्रै सरकारी स्कुलका शिक्षकले कसरी पढाउँछन्, कति मिहिनेत गर्छन्, काम कति ठग्छन् भन्ने प्रश्नहरूको ठोस जवाफमा पुग्न सकिन्छ भन्ने उसलाई लाग्छ। करिब साढे तीन दशकको स्कुल शिक्षणमा उसले सँगालेको अनुभव यही हो।काठमाडौंमा उसले सरकारी स्कुलका धेरै विद्यार्थी भेटेको छ, जो घरेलु कामदार छन्, साना होटल–रेस्टुरेन्ट र पसलमा काम गर्छन्। तिनका आमाबाबु दुर्गम गाउँमा छन्। कोही बाबुबाट परित्यक्त छन् त कोही आमाबाट परित्यक्त। कोही काठमाडौंमा आमाबाबुसँगै छन्।बाबु दिनभरि भारी बोक्छन्, निर्माण मजुदर छन्, जोखिमका काम गर्छन्। आमा घरघर डुलेर भाँडा माझ्छिन्, लुगा धुन्छिन्। होटलमा भाँडा माझ्छिन्। निर्माणमा मजदुरी गर्छन्। फूल, तरकारी, फलफूल बेच्छिन्।फुर्सदमा छोराछारी पनि आमाबाबुलाई काम सघाउन जान्छन्। यसो गर्दा कमाइमा थोरै भए पनि सघाउ पुग्छ।घरमा गरिबीले द्वन्द्व निम्त्याउँछ। कतिपय परिवारमा कहिलेकाहीँ आमाबाबु झगडा गर्छन्। छोराछारी मिचिन्छन्। मादक पदार्थले आर्थिक–पारिवारिक स्थितिमा क्षति पुर्‍याउँछ। एउटा–दुइटा कोठामा आमाबाबु र छोराछोरी अटाउनुपरेको छ।निजी स्कुलमा आमाबाबुले स्कुटी–मोटरसाइकलमा राखेर, कारमा राखेर पुर्‍याउने विद्यार्थी पनि छन्। हिँड्दै जाने नै सही, आमाबाबु राम्रो जागिरमा होलान्, आफ्नै राम्रो व्यवसायमा होलान्, कम्तीमा पनि ढुक्कले छोराछोरीको शुल्क तिर्न सक्ने हैसियत होला, तिर्न सक्छु भन्ने आँट होला।उसले यहाँ सरकारी स्कुलका सबै विद्यार्थी र अभिभावकलाई एउटै डालोमा हालेर सामान्यीकरण गर्न खोजेको होइन, यसो गर्ने मनसाय पनि होइन।यस किसिमले गरिबीको चपेटामा परेका विद्यार्थी र अभिभावक कति होलान्? सबै अभिभावक आफ्ना छोरोछोरीलाई तिनको पढाइ–सिकाइका लागि सम्पूर्ण रूपले अनुकूल वातावरण बनाउन सक्षम छन्? यी प्रश्नहरू निम्छरा होइनन् भन्ने उसको विचार हो।शिक्षकको पेसागत निष्ठामा प्रश्न उठाउँदा र बेइमानीको आरोप लगाउँदा यी प्रश्नहरूको जवाफ पनि हुनुपर्छ भन्ने उसको दृढ धारणा हो। यी प्रश्नबाट निरपेक्ष रहेर निष्ठामा एकोहोरो प्रश्न उठाउँदा शिक्षकमाथि अन्याय हुन्छ भन्ने उसको ठहर हो।त्यस्तै छोराछोरी निजी स्कुलमा पढाउने सबै अभिभावकलाई पनि एउटै डालोमा हालेर उच्च आर्थिक हैसियतका छन् भन्न चाहेको होइन। यसो गर्ने मनसाय पनि होइन। उसले केही यस्ता अभिभावक भेटेको छ, जो दिनभरि श्रमको काम गर्छन् र छोराछोरी निजी स्कुलमा पढाउँछन्।यो त भयो काठमाडौं सहरको कुरा। अन्य ठूला सहरहरूमा पनि छोराछोरी निजी स्कुलमा र सरकारी स्कुलमा पढाउने आमाबाबुको अवस्था काठमाडौंका आमाबाबुसँग मिल्दोजुल्दो देखापर्छ। विद्यार्थीहरू पनि करिब उस्तै हुन्।साना सहर र ग्रामीण क्षेत्रमा भने उसले केही फरक स्थिति देखेको छ। निजी र सरकारी स्कुल दुवैका अभिभावक र विद्यार्थी सरदर उस्तै हैसियतका देखा पर्छन्। त्यहाँ पनि निकै न्यून आयका अभिभावकले छोराछोरी सरकारी स्कुलमै पठाएका छन्। सहरसँग फरक यति हो, निजीमा शुल्क तिर्ने हैसियत भएकाले पनि छोराछोरी सरकारीमा पठाएका छन्। सहरमा भने केही अपवादबाहेक शुल्क तिर्न सक्ने हैसियतका सबैले छोराछोरी निजी स्कुलमै पठाएका छन्।मनिएको छ कि केही अपवादबाहेक शिक्षण–सिकाइको उच्च गुणस्तरकै कारण अभिभावकहरू निजी स्कुलतर्फ आकर्षित भएका हुन्। सामुदायिक स्कुल गतिला भइदिएका भए, यहाँका शिक्षकले मिहिनेत गरेर राम्रो पढएका भए अभिभावकहरू महँगो शुल्क तिरेर छोराछोरी निजी स्कुलमा पठाउने थिएनन्।ऊ यस्तो धारणासँग सहमत छैन।यस बेला उसलाई दुई दशकअघि एक आफन्तजनसँग भएको एउटा संवाद स्मरण भएको छ। उसको छोरातर्फ देखाएर आफन्त महिलाले सोधिन्– बाबु पढ्न जान थालेको छ कि छैन?‘छ नि, यसैपालि स्कुल भर्ना गरिदिएको।’उनले आश्चर्य प्रकट गरिन्, ‘स्कुलमा पो हो? बोर्डिङमा होइन?’‘बोर्डिङ भनेको पनि स्कुल नै त हो, हामी त स्कुल नै भन्छौं।’उनले कुरा बुझेजस्तो गरिन्, ‘ए..., हो हुन त।’उनले बोर्डिङ भन्नुको अर्थ निजी स्कुल थियो।उनको धारणाअनुसार छोराछोरी निजी स्कुलमा कि सरकारी स्कुलमा पढाउने भन्ने कुरा परिवारको प्रतिष्ठासँग जोडिएको हुन्छ। ऊजत्तिको मानिसले त बोर्डिङमा पढाउनुपर्ने हो भन्ने उनको आसय थियो। यसै आसयमा उनले आश्चर्य प्रकट गरेकी थिइन्।निश्चय नै हाम्रो समाजले शिक्षा र स्वास्थ्य सेवा आर्जन गर्ने कुरा पारिवारिक प्रतिष्ठासँग जोडेर हेर्छ। राम्रो आर्थिक हैसियत हुनुको अर्थ छोराछोरी राम्रो निजी स्कुलमा पढाउनु हो। यसैगरी, राम्रो र उच्च गुणस्तरको अस्पतालमा उपचार गराउनु हो। आर्थिक हैसियत निकै राम्रो छ भने छोराछोरी निकै महँगो स्कुलमा भर्ना गराउनु हो, विदेशको अस्पतालमा राम्रो उपचार गराउनु हो। छोराछोरी विकसित मुलुकमा पढाउनु हो।यसमा दोष नै के छ र! हाम्रो राज्य प्रणालीले मानिसको आम्दानी नियन्त्रण गरेको छैन। आम्दानीअनुसार कर तिरेर जति पनि कमाउन पाइन्छ। कानुनअनुसार वैध तरिकाले जति पनि आम्दानी गर्न पाइन्छ। जति पनि सम्पत्ति जोड्न पाइन्छ। पर्याप्त सम्पत्ति–पैसा भएपछि, खर्च गर्ने क्षमता र इच्छा भएपछि खर्च गर्न पनि पाइन्छ। खर्चमा पनि कर लाग्छ। कर तिरेपछि खर्चको सीमा पनि छैन।यस्ता परिवारले छोराछोरी महँगो स्कुलमा पढाउनु सामान्य कुरा हो। महँगो अस्पतालमा उपचार गराउनु पनि सामान्य कुरा हो। आम्दानी गर्न पाएपछि त्यसअनुसार खर्च गर्न पनि पाउनुपर्छ भन्ने ऊ ठान्छ। राम्रो रेस्टुरेन्टमा खान, आफ्नो गाडी चढ्न, देशविदेश भ्रमण गर्न, सुविधायुक्त घर बनाउन, घरमा आधुनिक सामग्री र उपकरणहरू राख्न पाउनुपर्छ।कमाएको पैसा के-केमा खर्च गर्ने त? आखिर यस्तै कामकुरामा त हो नि! मानिसले आफ्नो उच्च आर्थिक हैसियतअनुसार आफूले मानेको उच्चस्तरको जीवन बाँच्न पाउनुपर्छ। यो त आधारभूत व्यक्तिगत स्वतन्त्रताको कुरा हो भन्नेमा ऊ विश्वास गर्छ।स्कुलतिर फर्कूं। कुनै सरकारी स्कुल नजिकैको निजी स्कुल जति गतिलो किन छैन? प्रश्न भुइँमा खस्न नपाउँदै जवाफ आउँछ– शिक्षक गतिला भएनन्, पढाउँदैनन्, मिहिनेत गर्दैनन्, राजनीतिमा लागेका छन्।उसका मनमा अनेक प्रश्नहरू उठ्छन्–कुनै सरकारी अस्पताल नजिकैको निजी अस्पतालजति गतिलो किन छैन? किन निजीजत्तिको सफा छैन? सरकारीमा उपकरणहरू किन निजीमा जति टिक्दैनन्? किन निजीमा जति धेरै उपकरण छैनन्?स्थापनाको ७५ वर्ष पूरा भएको नेपाल वायुसेवा निगम र तीस वर्ष पनि पूरा नभएको बुद्ध एअर आज कस्तो कस्तो परिस्थितिमा छन्? आन्तरिक उडानमा नेपाल वायुसेवा निगमसँग कतिवटा र बुद्ध एअरसँग कतिवटा जहाज छन्?यहाँ उसले आफ्नो मनमा उठ्ने गरेका केही ज्वलन्त प्रश्नमध्ये थोरै दृष्टान्त मात्र पेस गरेको हो।सामुदायिक स्कुलको शिक्षकका रूपमा उसले आफ्नो बचाउका लागि यस्ता तर्क गरेको होइन। शिक्षकका पक्षमा पनि तर्क गरेको होइन। पैसा खर्च गर्न सक्नेले स्वैच्छाले शिक्षा सेवा किन्छन्, स्वास्थ्य सेवा किन्छन्। राज्यले किन्न पाउने सुविधा दिन्छ भने किन्न पाउनु नै पर्‍यो।पर्याप्त मूल्य तिरेर यी सेवा खरिद गर्न नसक्नेका लागि राज्यले प्रबन्ध गरेको हुन्छ। त्यसै कारणले सरकारी अस्पताल छन्, सरकारी स्कुल छन्। निजी स्वास्थ्य सेवा खरिद गर्न नसक्नेहरू सरकारी अस्पतालमा जान्छन्। निजी स्कुलको शिक्षा खरिद गर्न नसक्नेहरू सरकारी स्कुलमा जान्छन्।यिनको सुविधा निजीसँग प्रतिस्पर्धी बनाउन लगानी गर्ने र नियमन गर्ने काम राज्यको हो। यसका लागि राज्यका निकायहरू छन्, कर्मचारी छन्, तालुकदार छन्, ऐन-नियम छन्।यस परिप्रेक्ष्यबाट हेर्दा सामुदायिक स्कुल गतिला नहुनुमा शिक्षक मात्रै दोषी हुन् भन्ने धारणासँग ऊ सहमत छैन। प्रत्येक शिक्षक दोषी होइनन्। सबै एक से एक छन्, यो पनि उसको आसय होइन। शिक्षकले सामूहिक मिलेमतो गरेर राम्रो नपढाएको, मिहिनेत नगरेको र काम ठगेको होइन। यस्तो दोष व्यक्तिगत हो। दोषीलाई दण्ड दिने व्यवस्था छ। नियामक निकायहरूले यता ध्यान दिऊन् भन्ने उसको कामना छ।शिक्षक राजनीतिमा लागे भन्ने आरोपबारे पनि थोरै कुरा गरूँ। अहिलेको शिक्षक राजनीतिमा छ भने, राजनीतिक दलमा संलग्नताका कारण शिक्षण–सिकाइमा बेइमान गरेको छ भने नियामक निकायले दण्डभागी बनाऊन्। गोस्वारामा यो आरोप लगाउनुमा वर्षौंदेखि गढेर रहेको पूर्वाग्रहले काम गरेको छ भन्ने उसको ठहर छ।सरकारी स्कुल गतिलो नहोओस्, मैले काम ठग्न पाऊँ भन्ने ध्यानमा कुनै शिक्षक छ भन्ने भाष्य बनाउनु सरासर अन्याय हो। दोष पन्छाउने परिपाटीको द्योतक हो।उसलाई यस्तै लागेको छ।",opinion
"(सन् १९८९ मा प्रकाशित पुस्तक 'द इन्ड अफ नेचर' मा आममानिसले बुझ्ने गरी जलवायु परिवर्तनलाई व्याख्या गरेर अहिलेको जस्तो अवस्था प्रक्षेपण गरेका बिल म्याक्किबेन भन्छन्— एकाध दशकपछि संसारभर मानिसको दैनिकी आपतकालीन उद्धारमै बित्नेछ किनकि वर्षैभर लगातार जलवायु संकटजन्य विपत्तिले पृथ्वीलाई घेरिरहने छन्।उनै म्याक्किबेनले हालै आफ्नो सब्स्ट्याकमा पश्चात्तापले भरिपूर्ण निबन्ध लेखे— आखिर साढे तीन दशकपहिले अहिलेको भविष्य देखेर पनि मैले किन मानिसहरूलाई बुझाउन, संगठित गर्न र अवस्था फेर्न सकिनँ? थप सामग्रीहरूका लिंकसहितको उक्त निबन्धको अंग्रेजी संस्करण यहाँ पढ्न र म्याक्किबेनको सब्स्ट्याक 'द क्रुसियल इयर्स' सब्स्क्राइब गर्न सकिन्छ। - जीवन क्षेत्री, अनुवादक)मेरो सब्स्ट्याक 'द क्रुसियल यर्स' को यो संस्करण अरूभन्दा आत्मपरक हुनेछ, किनकि पछिल्ला दुई हप्ताले मलाई असाध्यै आत्मचिन्तन गर्न बाध्य पारेका छन्।अहिले हामीले जलवायु संकट भन्ने गरेको अवस्थाबारे मैले सन् १९८९ मा पहिलो पुस्तक लेखेको थिएँ। अन्ततः हामी यो विशेष जुलाईमा पुग्नेछौं भनेर चेतावनी दिँदै मैले त्यसपछिको साढे तीन दशक बिताएँ जस्तो लाग्छ— सबैभन्दा तातो दिन, तातो हप्ता र तातो महिनाको रेकर्ड।यो लगभग निश्चित देखिन्छ कि यो हाम्रो ग्रहमा एक लाख २५ हजार वर्षमा सबभन्दा तातो मौसम हो; अमेरिकी प्राध्यापक जेम्स ह्यान्सनले हालसालै अर्थ्याएझैं पछिल्लो दस लाख वर्षको सबैभन्दा तातो समय आइसकेको छ वा लगत्तै आउनेवाला छ। त्यसको अर्थ, होमो सेपियन्सको विकास भएयता पृथ्वीमा कहिल्यै यति तातो भएको छैन।अर्को शब्दमा भन्नुपर्दा, जलवायु परिवर्तन अझै पनि प्रारम्भिक चरणहरूमा छ किनकि हामी अहिले हाम्रो वर्तमान प्रक्षेपणले उत्पादन गर्ने तापक्रमको आधा बाटोमा छौं र अहिले नै यस्तो अनुभव भइरहेको छ। तर जलवायु संकटले ल्याउने भविष्य पूर्ण रूपमा असहनीय छ भनेर बुझ्न भने यो अनुभव काफी भइसकेको छ।न्यूयोर्क टाइम्सले पनि हालै मात्र लेखेको छ — लारेडोमा नारकीय गर्मीले कम्तीमा दस जनाको ज्यान लिइसक्यो। एक व्यक्तिले आफ्नो भाइलाई दुइटा बिग्रिएका एयर-कन्डिसनरसहित बेडरूममा मृत फेला पारे। उनीरू सिमानामा हुर्केकाले तातो मौसमसित अभ्यस्त थिए। तर भन्दै थिए, यो त कमिलाको टाउकोमा सूर्य राखिदिएजस्तै गर्मी थियो जुन अनुभव हामीले कहिल्यै गर्नुपरेको थिएन।वासिङटन पोस्टले पनि फिनिक्समा गर्मीका बारेमा रिपोर्ट लेखेको छ — यो सहरले चाँडै नै १८ दिनसम्म निरन्तर ११० डिग्री (फरेनहाइट) को रेकर्ड तोड्नेछ र आगामी शनिबार १२० डिग्रीभन्दा माथि पुग्न सक्नेछ। (आउँदो हप्ताको २४ घन्टे औसत तापक्रमको पूर्वानुमान १०४.६ डिग्री छ, जसले सहरको अघिल्लो सबभन्दा तातो हप्ताको रेकर्ड तोड्नेछ जसको औसत तापक्रम १०२.९ डिग्री थियो।)जब यति तातो हुन्छ तब के हुन्छ? आँगन पार गर्न केही पाइला खाली खुट्टा हिँड्दा वा सिट बेल्टको धातुले छालालाई छुँदा छाला डढेर झुल्सिन्छ। बगैंचाको धाराबाट आउने पानीले छाला खुइलिने गरी पोल्छ।वासिङटन पोस्टले अग्निनियन्त्रकलाई उद्धृत गर्दै लेखेको छ, 'हामीले बुधबार उत्तर फिनिक्सको सडकमा लम्पसार एक व्यक्तिलाई भेट्यौं। हामी पुग्दा ती व्यक्ति बेहोस थिए। उनको शरीरभरि सूर्यको आगोले पोलेको थियो। उनको छाला निस्किरहेको थियो र उनको आन्तरिक तापक्रम १०७ डिग्री थियो। उनलाई आकस्मिक कक्षमा पुर्‍याउँदा मूलतया, उनको मस्तिष्क गर्मीले बिग्रेको थियो।'जब म यस्ता कुराहरू पढ्छु, म प्रभावित व्यक्तिहरूका लागि रून्छु र म आफ्नै असफलताका लागि पनि रून्छु। मलाई यस संकटका बारेमा पृथ्वीमा प्रायः सबै मानिसलाई भन्दा लामो समयदेखि थाहा छ र मैले सोच्न सक्ने कुरा गरेको छु। त्यसमध्ये केही उपयोगी भएको छ, तर यो पर्याप्त भएको छैन। अरूले धेरै र राम्रो गरेका छन्, तर त्यो पनि पर्याप्त भएको छैन।'मैले तपाईंलाई त्यसो भनेको थिएँ,' यस अवस्थामा यसो भन्नुको अर्थ 'मैले (मानिसहरूलाई बुझाउने) सही शब्दहरू पत्ता लगाउन सकिनँ' वा 'मैले अरूलाई पर्याप्त संख्यामा परिचालन गर्न सकिनँ' भन्नुको एक फरक तरिका हो।दयालु मानिसहरू भन्छन्, 'तपाईंले प्रयास गर्नुभयो।'मैले गरेको पनि हो तर त्यो पनि 'तपाईंले खत्तम पार्नुभयो' भन्ने अर्को तरिका हो।अब कतिसम्म भने, मैले संकटलाई मेरो आफ्नै ढोकाबाट टाढा राख्न पनि सकिनँ। मेरो प्यारो भर्मन्ट राज्य धेरै जलवायु संकटजन्य विपत्तिहरूको तारो बन्ने ठाउँहरू मध्ये एक थियो। अहिले जापान, भारत, चीन र स्पेनमा मात्रै ठूलो बाढी आएको होइन, मोन्टपेलियर, लुडलो र ब्यारेजस्ता अरू एक दर्जन मैले निकटबाट चिनेका ठाउँ त्यस्तो विपत्तिमा छन्।यस सप्ताहन्तमा, हरियो पहाडहरूमा हाँडीघोप्टे वर्षाको दोस्रो चरणले मेरो घरबाट आधा माइलको दुरीमा पहिरो खसाल्यो। हामी ठीक छौं, तर अर्को परिवारले आँखैअगाडि आफ्नो घर हिलोको भयानक पर्खालमा गाडिएको देखेँ। तिनीहरू केही सेकेन्डले मात्र बाँचे किनभने हाम्रो सानो सहरका स्वयंसेवक अग्निनियन्त्रक प्रमुख आफैं उनीहरूलाई चेतावनी दिन आइपुगेका थिए- मैले अहिलेसम्म दिँदै आएकोभन्दा बढी प्रभावकारी चेतावनी।म बुझ्छु कि यसो भनिरहँदा आत्मप्रशंसा वा आत्ममुग्धताको समेत गन्ध आउन सक्छ र म त्यसो गर्न चाहन्नँ। जाहेर छ, मैले जलवायु परिवर्तनलाई रोक्न सक्दिन थिएँ, आखिर यो नितान्त सामूहिक समस्या हो र यसको केवल सामूहिक समाधान मात्र हुन सक्छ। तर आफूलाई जिउँदै राख्न हामी महत्त्वपूर्ण लडाइँहरू जित्नेछौं भन्ने कल्पनामा लिप्त हुने गर्छौं। हुन पनि (बीसौं शताब्दीमा) भारतले आफूलाई ब्रिटिस शासनबाट मुक्त गर्‍यो; अमेरिकामा (मतदानमा नश्लभेद अन्त गर्ने) मतदान अधिकार ऐन पारित भयो।त्यसैले जब हामी (जलवायु जस्ता मुद्दामा) असफल हुन्छौं, त्यसको शोकमनाउ गर्न ठीक छ र सम्भवतः आवश्यक पनि छ।तर अब के कुरामा प्रष्ट हुनु जरूरी छ भने अहिलेको त्रासदी हामीले गरिरहेको काम रोक्ने कारण बन्नु हुँदैन। भर्खरैको एउटा अध्ययनका अनुसार तापक्रम वृद्धिको हामीले रोक्न सक्ने प्रत्येक दसौं अंश (०.१ डिग्री सेल्सियस) ले हाम्रा १४ करोड दाजुभाइ-दिदीबहिनीलाई यस ग्रहमा बस्न योग्य क्षेत्रमा राख्छ।यो अवस्थासित कसरी जुध्नुपर्छ भन्ने बारे मेरो आधारभूत विश्वासलाई कुनै पनि कुराले परिवर्तन गरेको छैन — हामीले अन्ततः खनिज इन्धन उद्योगको राजनीतिक शक्तिलाई तोड्न र जबर्जस्ती भए पनि स्वच्छ ऊर्जातिर संक्रमणका लागि ठूलो आन्दोलनहरू सिर्जना गरिरहनुपर्छ। पेरिस जलवायु सम्झौता भन्नुहोस् वा अमेरिकाको (कार्बन उत्सर्जन घटाउनमा केन्द्रित) मुद्रास्फिति न्यूनीकरण ऐन, जन परिचालनले नै यी सम्भव भएका छन्।अब हामीले असल राजनीतिज्ञहरूलाई अवसर दिनुपर्छ। खराब राजनीतिज्ञहरूलाई पदबाट मुन्ट्याएर निकाल्नुपर्छ। कर्पोरेसनहरूलाई मानिसको र पर्यावरणको हत्या गरेबापत जवाफदेही बनाउनुपर्छ। हामीले हाम्रो समयको ढुकढुकीलाई नै बदल्नुपर्छ।संघर्षको अर्को चरण ठूलो हुनुपर्छ र अब छिट्टै आउनुपर्छ। यस हप्ताले स्पष्ट पार्छ कि हामी अहिले ढिकबाट छलाङ लगाउन तम्तयार छौं। भित्रिँदै गरेको एल निनो मौसमी प्रणालीले हामीले अहिलेसम्म देखेभन्दा खराब अराजकता उत्पन्न गर्नेछ। मलाई लाग्छ कि पृथ्वीको तात्ने क्रम रोक्ने निर्णायक कदम चाल्न यो अन्तिम राजनीतिक अवसर बन्न सक्छ।यस्तो सामूहिक परिचालन गर्न योजनाहरूका लागि सम्पर्कमा रहनुहोस्; हामी प्रयास गरिरहनेछौं किनकि हामीले अझै धेरै प्राप्त गर्न बाँकी छ।तर यो हप्ता हामीले पहिले नै कति गुमाइसकेका छौं भनेर पनि स्वीकार गर्नु आवश्यक छ।(अनुवादक जीवन क्षेत्रीको पुस्तक ‘'नुन–तेलः विगततिर पदयात्रा' हालै प्रकाशित छ। उनले पाठकहरूका लागि नियमित रूपमा सिफारिस गर्ने सामग्रीहरूका लागि हेर्नुहोस् द हिमालयन गेज।)",opinion
"प्रदेश १ पुनःनामाङ्कन संघर्ष समितिको संयोजनमा पूर्वी नेपालमा पहिचान आन्दोलन जारी छ। विगत पाँच महिनादेखिको यो आन्दोलन दश वर्षे माओवादी आन्दोलनयता पूर्वमा भएको व्यापक जनआन्दोलन हो। हालसम्म यसको नेतृत्व-विशेषता विभिन्न सामाजिक संस्थाहरू अग्रभागमा छन् भने राजनीतिक संगठन र व्यक्तिहरू पृष्ठभागमा। आन्दोलनको समुदायकरण भएको छ। यो नै यसको निरन्तरता र विजयको आधार हो।दर्जनौं संघ-संगठनहरू घटक रहेको संयुक्त संघर्ष समितिका मागहरूमध्ये एक किरात गणराज्यको माग हो। विभिन्न व्यक्ति-व्यक्तित्वहरूले आग्रह गरे अनुसार यस आलेखमा किरात गणराज्य केन्द्रित भएर आन्दोलनको संवैधानिक, राजनीतिक एवं ऐतिहासिक विषयवस्तुमा चर्चा गरिने छ।पूर्वको आन्दोलन एक संवैधानिक आन्दोलननेपालको संविधान २०७२ लाई हामीले उपलब्धी र कमजोरीसहितको संविधान भनेर मूल्याङ्कन गरिआएका छौं। लोकतान्त्रिक गणतन्त्र, संघीयताको सिद्धान्त, धर्मनिरपेक्षता, आंशिक समानुपातिक समावेशीकरण, मौलिक हक र स्वतन्त्र पराराष्ट्र नीति संविधानका प्रगतिशील उपलब्धी हुन्। जसको रक्षा र विकास क्रान्तिकारी दायित्वमा पर्दछ।साथसाथै, संविधानको प्रस्तावना र विभिन्न धारामा वर्गीय, जातीय, भाषिक, साँस्कृतिक एवं लैङ्गिक विभेद अन्त्य गर्ने भन्दै समाजवाद उन्मुख राज्यको व्यवस्था बोलेको छ। हो, संविधानको यही व्यवस्थाअन्तर्गत पूर्वमा पहिचान सुनिश्चितताको जनआन्दोलन जारी रहेको छ। अतः पूर्वी नेपालको पहिचानवादी आन्दोलन संवैधानिक मागको आन्दोलन हो। जसले जातीय, भाषिक, सांस्कृतिक विभेद अन्त्य गरोस् तथा समाजवाद उन्मुख राज्य हासिल गर्ने प्रादेशिक आधार प्रदान गरियोस्।आन्दोलनकारी जनताको प्रष्ट बुझाइ छ, कौशिक ऋषिको नामबाट राखिएको कोशीले किमार्थ जातीय, भाषिक, सांस्कृतिक विभेद अन्त्य गर्ने छैन। समाजवाद उन्मुख राज्यको त कुरै नगरौं। बरू कोशीवादीहरूचाहिँ जातीय, भाषिक, सांस्कृतिक विभेद यथावत् राख्न चाहने संविधान विरोधीहरू हुन्। यस अतिरिक्त पूर्वका आदिवासी तथा प्रगतिशीलहरूको वास्तविक माग सम्बोधन गर्न संविधानका जघन्य कमजोरीहरू सच्याउनु पर्दछ। त्यस निमित्त संविधानको समाजवादी लोकतान्त्रिक पुर्लेखनतर्फ आन्दोलन निर्दिष्ट हुन जरूरी छ।राज्यको वैज्ञानिक पुनर्संरचना माग आन्दोलनमाझकिरात ओखलढुङ्गाको चिसङ्खु गाउँमा, एक जना राईको घरमा बाहुन पण्डितले सत्यनारायण वा रूद्रीपुजा गर्दा जब संकल्प मन्त्र वाचन गर्छ, त्यो निम्नअनुसार छःओम जम्बुद्विपे भारतखण्डे उत्तरप्रदेशे महाद्विपे कैरातदेशे बाराहकल्पे दुधकोशी निकटे चिसङ्खु ग्रामस्थले नाम के हो ...... अँ  गानीबहादुर राई नामे तथा परिवारश्य कायनाबाचाओ मनस्‍ईन्द्रीय कामदेकामसे कामैकामसे फलस्वरुपे प्राप्ति स्वाहा ...... म म भन।अब भन्नुस्, उपरोक्त मन्त्रको 'महाद्विपे कैरातेदेशे' भनेको 'विशाल किरात देश' भनेको हो होइन? आप्रवासी मनोविज्ञानका अतिक्रमणकारीहरूबाहेक इतिहास र समाज बुझ्ने जो कोहीका निम्ति अवश्य पनि किरात देश नै भनिएको हो। हो भने त्यत्रो विशाल किरात देशका आदिवासीले जाबो किरात प्रदेश माग गर्दा अस्वीकार गर्नुपर्ने किन? जवाफ हो, शासकहरूमा निहित गोर्खाली अन्धराष्ट्रवादग्रस्त मानसिकता।तमुवान क्षेत्रमा कब्जा जमाउदै पृथ्वीनारायण शाहले गोर्खाली सामन्ती सैनिक राज्य विस्तार अभियान चलाए। जसले, विसं १८३० मा पूर्वको किरात राज्य हडप गर्‍यो। त्यो सामन्ती राज्य विस्तार अहिले गोर्खाली अन्धराष्ट्रवादमा कुण्ठित छ। जसले, आदिवासी समुदायलाई पूर्णतया सखाप पार्न चाहन्छ। त्यसैको पछिल्लो कडी हो, कोशी नामद्वारा गोर्खाली औपनिवेशिकता सुदृढीकरण दुस्प्रयास।परन्तु, वैज्ञानिक दृष्टिकोणबाट विश्लेषण गर्दा नियतिका रूपमा नै किन नहोस्, पृथ्वीनारायणको भूगोल केन्द्रीकरणलाई स्वीकार गर्नुपर्ने हुन्छ। शासकहरूले भन्ने गरेको राष्ट्रिय एकीकरणचाहिँ त्यही गोर्खाली अन्धराष्ट्रवादको पारदर्शी आवरणमात्र हो।  पृथ्वीनारायणको ऐतिहासिक भूमिका भनेको सामन्ती भूगोल केन्द्रीकरण हो। नेपालमा राष्ट्रिय एकीकरण त त्यो दिन मात्र हुनेछ, जुन दिन आदिवासी, मधेशी, खस, दलित र महिलाहरू पहिचान र अधिकार सम्पन्न हुनेछन्।यसरी पृथ्वीनारायण शाहको भूगोल केन्द्रीकरणलाई समर्थन गर्दै, तर  उनको आन्तरिक राज्य प्रणाली भने अन्यायपूर्ण रहेको हुँदा नेपालमा राज्यको वैज्ञानिक पुनःसंरचना अपरिहार्य वस्तुगत आवश्यकता बन्न आएको छ। अतः पूर्वमा कोशी खारेज तथा पहिचानमा आधारित प्रदेश नामाकरण आन्दोलन जारी छ।अटलसिं खम्बूको विद्रोहमाझकिरात हतुवाका अन्तिम युवराज अटलसिं, जो गोर्खाली आक्रमणका बखत नाबालक थिए र उनलाई नातागोताले लुकाइछिपाइ हुर्काए, जसले विसं १८६४ मा भीषण सैनिक विद्रोह गरे। अवज्ञान पर्वको नामले स्थापित त्यस विद्रोहमा माझकिरातका अधिकांश योद्धाहरू आवद्ध थिए। यतिसम्म कि खसहरू पनि अटलसिंको सैनिक संगठनमा आवद्ध थिए। तर, काठमाडौंबाट आएको गोर्खाली सेनाले अटलसिं विद्रोहलाई कठोरतापूर्वक दबायो। अटलसिं खम्बूलगायत विद्रोहका प्रमुख सेनापतिहरूलाई काठमाडौं दरबार लगेर सर्वस्व हरणसहित हत्या गरियो। टअटन्गाउँमा किंवदन्ती छ, चौदण्डीमा पुगेर पाँडे थरका गोर्खाली सरदारले एक माना तोरीको पोका अटलसिंलाई पठाएछन्। त्यस तोरीलाई मसिनो गरी पिसेर पोका बनाई अटलसिंले पाँडेलाई फर्काएछन्। त्यसको अर्थ हो, पाँडेले एक माना तोरीको संख्या बराबर गोर्खाली सैनिकहरू छन्, आत्मसमर्पण गर् भन्ने सन्देश पठाए। तर, अटलसिं खम्बूले भने- जति संख्यामा भए पनि तेरो गोर्खाली सेनालाई यसरी धुलोपिठो पारिने छ।त्यसर्थ अटलसिं खम्बू कुशल रणनीतिज्ञ थिए।जननायक रामप्रसाद राईको सशस्त्र आन्दोलनजननायक रामप्रसाद राई र नारदमुनि थुलुङको आयोजना तथा कमाण्डमा राणा सरकारको पूर्व ४ नम्बर अड्डाबिना रक्तपात कब्जा गरियो। २००७ मंसिर २४ गते दिउँसो कब्जा गरिएको भोजपुर अड्डालाई जनमुक्ति सेनाको हेडक्वार्टर बनाएर चौतर्फी राणाशासन उखेलियो। पूर्वको चैनपुरदेखि पश्चिमतर्फ खोटाङ, ओखलढुङ्गा, उदयपुर, सिन्धुली हुदै चरिकोटसम्म जननायक राईको नेतृत्वमा सशस्त्र नियन्त्रण स्थापित गरियो। यसैबीच शान्ति सुव्यवस्थाका लागि रामप्रसाद राईकै नेतृत्वमा माझकिरात अस्थायी प्रजातान्त्रिक सरकार गठन तथा सञ्चालन गरियो।जब दिल्ली सम्झौता भयो, विरोधमा जनमुक्ति सेना पुनर्गठन गरी रामप्रसाद राईले सिंहदरबार कब्जामा लिए। २००८ माघ ८ गते राति सिंहदरबार नियन्त्रणमा लिए उप्रान्त जननायक रामप्रसाद राई बेपत्ता छन्। आधुनिक  नेपालको राजनीतिक आन्दोलनमा बेपत्ताहरूमध्येका सर्वोच्च नेता रामप्रसाद राई नै होलान्।जब हामीले पूर्वमा स्वायत्त राज्यका निम्ति संगठन गर्‍यौं, त्यसको पहिलो पर्चामा लेखेका थियौं- 'माझकिरातबाट विजय हासिल गर्दै सिंहदरबार विद्रोहसम्म पुगेको जननायक रामप्रसाद राईको सशस्त्र आन्दोलन अधुरो बनेको छ। त्यही अधुरो क्रान्ति पूरा गर्ने संकल्पमा यो संगठन स्थापना गरिएको छ।' किरात गणराज्यको आन्दोलनविसं २०४९ भदौ ५ गते धरानमा संक्षिप्त भेला गरियो। भेलाले सुरूमा खम्बुवान र पछिल्लो समय किरात वर्कर्स पार्टीको नामबाट यसै पंक्तिकारको अध्यक्षतामा पूर्वमा सशस्त्र आन्दोलन उठान तथा सञ्चालन गरियो। मगरातमा माओवादी आन्दोलन सुरू भयो। त्यसप्रति समर्थन जनाउँदै २०५४ साउन ७ गते तीन संस्कृत विद्यालयमा बम विष्फोटन कारबाही गरी सशस्त्र भूमिगत आन्दोलन उदघोष गरियो। किरात गणराज्य स्थापनाको नीतिप्रति राजनीतिक सहमतिका आधारमा २०६० असार ३० गते जनयुद्धकालीन नेकपा (माओवादी) मा किरात वर्कर्स पार्टी एकीकृत गरियो।२०६० माघ महिना, साल्पा पोखरी मुनिको सालेवा माविमा किरात गणराज्य सरकार घोषणा गरियो। नेकपा (माओवादी) को राजनीतिक नेतृत्व एवं जनमुक्ति सेनाको सुरक्षा घेरामा व्यापक जनप्रतिनिधिसहित घोषणा गरिएको किरात गणराज्य सरकारका प्रमुख यही पंक्तिकार थिए।कतिपय अन्धजातिवादीहरू यान्त्रिक टिप्पणी बोल्छन्, फलानाले  किरात गणराज्यको आन्दोलन माओवादी बाहुनलाई बुझायो। धरातलीय यथार्थ सशस्त्र युद्ध लडेको मानिसले मात्र बुझ्न सक्छ, अरूले होइन। नेकपा (माओवादी) मा एकीकृत बन्नुपर्ने कारणमा पहिलो, हुनेखाने राईहरूले रमिता हेरेर बसे, दोस्रो- किरातीका छोराछोरीहरू किराती आन्दोलनमा होइन, माओवादीतर्फ ह्वारह्वार्ती लागे र तेस्रो, माओवादीले किरात गणराज्यको माग स्वीकार गर्‍यो।जननायक रामप्रसाद राईको अधुरो क्रान्ति सम्पन्न गर्ने सार्वजानिक संकल्पका हामीलाई राम्ररी थाहा छ, हुनेखाने राईहरूले रमिता हेरेर बस्ने चरित्र प्रदर्शन नगरेका भए इतिहास अर्कै बन्ने थियो।प्रचण्डहरूबाट पहिचान मुद्दा परित्यागशान्तिसम्झौता गर्दा जनसरकारहरू विघटनको क्षतिपूर्तिमा, हाम्रै विशेष जोडमा पार्टीका राज्य समितिहरू गठन गरिए। त्यसमध्ये एक किरात राज्य समिति थियो। आन्तरिक रूपमा मोहन वैद्य र नेत्रविक्रम चन्द ‘विप्लव’को वाम विसर्जनवादले फणा उठाउँदा प्रथम संविधान सभा बिनासंविधान विघटन भयो। पहिचानसहितको संविधान डाँडापारि धकेलियो।संविधानविहीन माओवादी सभासद र पार्टी विभाजन इत्यादिका कारण दोस्रो संविधान सभामा माओवादी पार्टी हदैसम्म कमजोर बन्यो। मात्र राजतन्त्रसट्टा गणतन्त्र नामको संविधान जारी गरियो। प्रथम संविधान सभाले संविधान जारी गर्न सकेको भए त्यो अधिकतम् प्रगतिशील संविधान सुनिश्चित थियो। तर, दोस्रो संविधान सभाले जारी गरेको संविधान न्यूनतम् प्रगतिशील संविधान बन्यो। देशमा आज जुन संकटको परिस्थिति छ, पूर्वमा कोशी खारेज आन्दोलन गर्नु परेको छ, यी सब त्यही अधिकतम् प्रगतिशील संविधानको अभावमा उत्पन्न संकटहरू हुन्।जनयुद्धदेखि गणतन्त्रको संविधानसम्म प्रचण्ड र बाबुराम भट्टराईका राजनीतिक गल्तीहरू छैनन्, भन्ने हामीहरूको मूल्याङ्कन रहिआएको छ। त्यहाँसम्मका निमित्त उनीहरू सम्मानका हकदार छन्। तर, न्यूनतम् प्रगतिशील संविधान जारी हुनासाथ पार्टी त्याग्ने बाबुराम  र २०७४ मा एमालेतर्फ विलयमा हाम फाल्ने प्रचण्डहरू दक्षिणपन्थी विसर्जनवादमा पतन भए। माओवादीको क्रान्तिकारी चरित्र समाप्त भयो।खासगरी, माओवादको क्रान्तिकारी सिद्धान्त र उत्पीडित समुदायको पहिचान मुद्दा त्यागेर जब प्रडण्डहरू एमालेतिर विलयमा गइछाड्ने भए, हामीले खरो वैचारिक मतभेद राख्यौं। उनीहरूले तत्कालीन माओवादी केन्द्र विघटन गरे, २०७५ मा हामीले पुनर्गठन गर्‍यौं। हामीले पार्टी पुनर्गठन गर्नुको मूल सारतत्व त्यही पहिचान मुद्दाको विचार रक्षार्थ थियो न कि कसैलाई देखाइदिन।प्रचण्डहरूको पहिचान मुद्दा परित्यागको प्रमाण कोशीसम्म आउदा सर्वत्र उदाङ्ग बनेकै छ।अन्त्यमा, कोशी नाम खारेजपछि पहिचानको नयाँ नाम प्रस्ताव सम्बन्धमा ऐतिहासिक भूगोल र मानव भूगोललाई ध्यान दिनुपर्ने हुन्छ। प्रदेश १ मा भएका मागहरूमध्ये किरात, लिम्बुवान, कोचिला-मधेश, पूर्वी थरूवान-मधेश तथा शेर्पालुङ प्रदेश नामहरू हुन्। एकल नाममा सहमति भए किरात प्रदेश अवश्य हुनेछ। अन्यथा संयुक्त नाममा जानुपर्ने छ। परन्तु, यो कोशी नाम खारेजपछिको सन्दर्भ हो। समय आएपछि संघर्ष समितिले न्यायोचित तथा उपयुक्त निर्णय गर्ने नै छ, किनकि त्यसो गर्नै पर्छ।",opinion
"ग्रामीण भेगमा एक आधारभूत स्कुल छ। विद्यालयमा थोरै विद्यार्थी, अपुग दरबन्दी, भत्केका कक्षाकोठा, चुहिने छानो, भाँच्चिएका डेस्क-बेन्च देखिन्छन्। एक दिन त्यहाँ एक नयाँ हेडसर (प्रधानाध्यापक) सरूवा लिएर आए।स्कुलमा उनको पहिलो साता थियो। वस्तुस्थिति नियाल्दै वरिपरि हेरे। उनको अनुरोधमा शिक्षकहरू र समुदायले भित्ता टाले। भुइँ लिपे। स्याउलाले आँगन बढारे।हेडसरले दोस्रो सातामा सबै शिक्षकहरूलाई एकादेशको राम्रो र काल्पनिक स्कुलको एउटा चित्र कोर्ने कक्षा लिए। चित्र कोरेपछि हरेकले त्यो आफ्नो काल्पनिक स्कुललाई शब्दमा लेखे।तेस्रो साताको बैठकमा सबैका काल्पनिक स्कुलका वर्णनलाई समेटेर दुई अनुच्छेद सारांश लेखियो। त्यसैका आधारमा साझा सहमति र स-साना अल्पकालीन कार्ययोजना निर्माण गरिए। त्यही सारांशकै आधारमा दीर्घकालीन नीति तथा योजनाहरू पनि निर्माण गरियो।तेस्रो महिना सकिँदा विद्यालय व्यवस्थापनमा उल्लेख्य सुधार देखियो। स्वच्छ वातावरण, खुसी विद्यार्थी, अपरिचालित स्रोतहरूको परिचालन र उत्साह बढेको सबैले अनुभव गर्न थाले। त्यो काल्पनिक चित्रका केही झलकहरू देखियो। विद्यार्थीमा शैक्षिक प्रगतिका संकेतहरू आए।त्यही विद्यालय पाँच वर्षमा हजारभन्दा धेरै विद्यार्थीसहित विशाल भौतिक संरचनामा स्थापित भयो। आज त्यहाँ नियमित पढाइको अलावा विद्यार्थीले कम्प्युटर र विभिन्न व्यावसायिक शिक्षा लिन्छन्। त्यो आज देशकै उदाहरणीय उच्च माध्यमिक विद्यालय छ।यो दृष्टान्तले एकपल्ट झक्झक्याउँछ। परिवर्तन सम्भव रहेछ।अधिकांश निजी र सामुदायिक स्कुलमा यथास्थितिको निरन्तरता र साविकको अवस्थालाई नै अन्तिम मान्ने प्रवृत्ति छ। विद्यालयको गन्तव्य परिभाषित गर्नमा नेतृत्व तह उदासीन छ। गन्तव्यहीनताले सबथोक पुस्तौंदेखि उस्तै रहेका विद्यालयहरू सुधार कुर्दै बसेका थकित अनि बूढा देखिन्छन्।रूपान्तरणको प्रस्थानविन्दु दूरदृष्टि निर्माणबाट सुरू हुन्छ। नेतृत्वले संस्थाको गन्तव्यलाई पहिल्यै किटान गर्छन्। यसमा विद्यालय समुदायको आवश्यकता समेटिएको हुन्छ। यो विषयगत देखिए पनि वाक्यहरू स्पष्ट हुन्छन्।यसरी परिभाषित दूरदृष्टिसहित गन्तव्य किटान गरेर अघि बढेको स्कुललाई 'भिजन' भएको भनिन्छ। यसले गन्तव्य ताकेर योजना बनाएर अघि बढ्ने मार्ग प्रशस्त गरिदिन्छ। यो विन्दुबाट स्कुल रूपान्तरणको आधारभूत प्रक्रियाहरू सुरू हुन्छन्। भौतिक, यान्त्रिक र कार्यगत पक्षहरूमा परिवर्तन हुन्छन्। संस्था कार्यमूलक बन्छ। लक्ष्यहरू बिस्तारै साकार हुन थाल्छन् र स्कुलले कायापलटको पहिलो जमर्को गर्छ।निश्चित समयमा परिवर्तनका विन्दुमा पुग्नुपर्ने योजनासहितको दूरदृष्टिको निर्माणपछि त्यस अवधिका उपलब्धि प्रक्षेपण गर्न सकिन्छ। कार्यसूची निर्माण, वित्तीय र प्राज्ञिक स्रोत व्यवस्थापन, समुदायको सहभागिता तथा विद्यार्थीका आवश्यकताहरू सम्बोधन गर्ने रणनीति निर्माण सहज हुन्छ।विद्यालयले आफ्नो आवश्यकता के हो, कर्मचारी कस्ता हुनुपर्‍यो, कस्तो प्रविधि आवश्यक पर्छ, अभ्यासका कुन पक्षलाई प्रयोग गरेमा रूपान्तरित हुन सकिन्छ भनेर गहनताका साथ सोच्न सक्ने क्षमता आउँछ।अर्काको अभ्यास ठीक मानेर नक्कल गरे सफल भइन्छ भन्ने धारणा सही नहुन सक्छ। नेतृत्वले त्यो आफ्नो विद्यालयमा कत्तिको सान्दर्भिक छ भन्ने कुराको खोजी गर्नुपर्छ। सन्दर्भ छाडेर अघि लाग्न खोज्दा भिजनको अपेक्षित परिणाम आउँदैन। विभिन्न 'मोडालिटी' हेरेर त्यसबाट आफ्नो नवीनता के हुन सक्छ त्यो निर्क्यौल भने गर्न सकिन्छ।यसपछि बल्ल रूपान्तरणका प्रक्रियाहरू सुरू हुन्छन्। ती बहुआयामिक छन्। यसमा विधिशास्त्रीय रूपान्तरण, विद्यार्थी स्वायत्तता, सांस्कृतिक परिवर्तन, शिक्षक सशक्तीकरण र भौतिक रूपान्तरण प्रमुख हुन्।विधिशास्त्रीय रूपान्तरण (पेडागोजिकल ट्रान्सफर्मेसन) ले विद्यार्थीलाई नै उनीहरूको सिकाइ र अनुभवको जिम्मेवारी दिने प्रणालीगत व्यवस्था गरेपछि स्कुलको शैक्षिक वातावरणमा प्रत्यक्ष महसुस हुने कम्पन ल्याउँछ र सबैलाई रूपान्तरणको दिशातर्फ संरेखित गराउँछ।कुन कुरा सिकाउने हो भनेर लक्ष्य तय भइसकेपछि अनुदेशको प्रक्रिया निर्दिष्ट बाटोमा अघि बढ्न थाल्छ।स्कुलमा सिर्जना गरिएको वातावरणले विद्यार्थीमा आफ्नो सिकाइको उत्तरदायित्व लिने स्वभाव विकास गर्छ। कडा बौद्धिक परिश्रम गर्न उनीहरू उत्प्रेरित हुन्छन्। विद्यार्थीले सिकाइ प्रवाहको रूपमा अनुभव गर्छन्।बुझाउने, बुझ्ने गति उच्च हुन्छ। थोरै समयमा धेरै कुरा सिक्ने अथवा सिकाइको गति सुधार्ने किसिमको वातावरणबाट प्राप्त हुने उपलब्धि विद्यालय रूपान्तरणको एउटा कडी बन्न जान्छ।विद्यार्थीले सिकाइको स्वायत्तता पाउँछन्। शिक्षकले अनुदेशमार्फत दिशानिर्देश गराइदिन्छन्। यस क्रममा विद्यार्थीले उपल्लो तहको विचारको सीप विकास गर्छन्। त्यसले उनीहरूको सिकाइमा थप प्रवाह ल्याउँछ। विद्यालय रूपान्तरणमा यो एक कोशेढुंगा बन्छ।विद्यार्थी केन्द्रित विधिशास्त्रको प्रयोगले विद्यार्थीमा तुरून्त असल प्रभाव पार्छ। विद्यार्थीले आफ्नो जिम्मेवारी आफैंले लिन्छन्, उनीहरूको पढाइको लक्ष्य यो हो र त्यहाँसम्म पुग्नुपर्छ भन्ने कुरा स्वतः बुझ्छन्। प्रश्न के हो र यो ज्ञानको कुन भागसँग सम्बन्धित छ भन्ने कुरा अन्वेषण गरेर पत्ता लगाउँछन्। विद्यालयले सहजीकरण गरिदिए पुग्छ।रूपान्तरणको अर्को कडी स्कुलको सांस्कृतिक संरचनामा परिवर्तन हो। यसले वैचारिक मान्यतालाई परिष्कृत गर्दै लैजान्छ। परम्परागत शिक्षण संस्कृतिमा परिवर्तन नगरी प्रगतिशीलताको नक्कल गर्दा विरोधाभाष हुन्छ। पारम्परिक संरचनामा नयाँ विधिशास्त्र मात्र मिसायौं भने परिणाम अपेक्षित हुँदैन। त्यो न पारम्परिक हुन्छ, न प्रगतिशील।विद्यालयको सांस्कृतिक परिवर्तनमा सबै विद्यालय, समुदाय र सरोकारवाला मानसिक रूपमा राजी भई नवीन संस्कृतिमा ढल्नुपर्छ भनेर प्रक्रियागत काम थाल्नुपर्छ। यस परिवर्तनले विद्यार्थी केन्द्रित मूल्य-मान्यता तयार हुन्छ। अनि मात्रै प्रगतिशील विधिशास्त्रका रणनीतिलाई सरलसँग प्रवेश गराउन सकिन्छ।सांस्कृतिक परिवर्तनका महत्त्वपूर्ण पक्षहरू शिक्षक विद्यार्थी बीचको सहकार्य र विद्यार्थीलाई कुन रूपमा हेरिएको छ भन्ने पनि हो। विद्यार्थीलाई सिकारूको दृष्टिकोणबाट नहेरी उनीहरू संज्ञानात्मक रूपमा सक्षम व्यक्ति हुन् भन्ने विश्वासका साथ अन्तर्क्रिया गर्दा विद्यार्थीहरूले आफूलाई उचित महत्त्व दिएको अनुभूति गर्छन्। पहिलो ठाउँ पाउँछन्।मूल्यांकनको संस्कृति तत्पश्चात उत्कर्षतर्फ जान्छ। कसरी सिकायो भने उपलब्धि अब्बल स्तरमा पुग्छ भन्ने कुरो पत्ता लगाउन आवश्यक पर्ने तथ्यांकको लागि निर्माणात्मक मूल्यांकन सुरु हुन्छन् । निर्माणात्मक मूल्यांकनलाई शिक्षणसँग समानान्तर गरिन्छ। तथ्यांकका आधारमा विद्यार्थीलाई यति उपलब्धि प्राप्त हुन बाँकी छ भन्ने कुरा निर्क्यौल गरी शिक्षणका योजना बन्छन् र शिक्षण रणनीतिमा विभेद पनि ल्याइन्छ।मूल्यांकन र शिक्षणका पक्ष एउटै सिक्काको दुई पाटाको रूपमा स्थापित हुन्छन्। मूल्यांकन र सिकाइको प्रक्रियागत विलय हुन्छ र यी एक अर्काका परिपूरक बन्छन्। योगात्मक मूल्यांकनको संस्कृति छाडेर उत्कर्षका लागि मूल्यांकन हुनु नै शैक्षिक उत्कर्षतातर्फ उन्मुख हुनु हो।शिक्षक सशक्तीकरण अति नै महत्त्वपूर्ण पक्ष हो। यसका लागि शिक्षकलाई व्यावसायिक प्रशिक्षण अपरिहार्य छ। यसमा विशेषतः शैक्षिक नवीनताको परिचय गराउँदै विद्यार्थीलाई अगाडि बढाइन्छ। कडा बौद्धिक परिश्रम गर्न लगाइन्छ। उनीहरूको बौद्धिक, सामाजिक र भावनात्मक विकास गर्ने दिशातर्फ शिक्षक अभिमुखीकरण गराइन्छ। शिक्षकले शिक्षण प्रक्रिया र विधिको प्रयोगमा स्वतन्त्रता पाउँछन्। मैले यो काम गराएँ भने विद्यार्थीलाई उपलब्धि हासिल हुन्छ भन्ने कुराको निर्णय स्वयं शिक्षकले गर्छन्।विद्यार्थीलाई पारस्परिकताका आधारमा सम्बन्ध कायम गर्नुपर्ने र प्रजातान्त्रिक वातावरण सिर्जना हुने भन्ने कुरा शिक्षकले बुझ्छन्। शिक्षक र विद्यार्थीबीचको शक्ति विभेद विस्तारै कमजोर हुँदै जान्छ। शिक्षक अझ सशक्त र प्रभावशाली बन्छन्। यसबाहेक शिक्षकलाई सहकार्य गर्ने वातावरण सिर्जना गरिएमा रूपान्तरणमा खुब बल पुग्छ।शिक्षकहरूबीच कसले राम्रो पढाउने भनेर प्रतिस्पर्धा गराउने वातावरण उपयुक्त नभएको अनुसन्धानले देखाएको छ। त्यसैले एकअर्कालाई सबलीकरण र सहयोग गर्ने हो। यसले सहकार्यको संस्कृति बन्छ। अर्को विषयलाई मेरो विषयले सहयोग गर्न सक्छ र मेरोले अर्कोलाई भन्ने मान्यता जब व्यवहारमा आउँछ र आपसी प्रतिस्पर्धा कमजोर बन्छ त्यसले सहकार्यको विकास गर्दै शैक्षिक रूपान्तरणमा विशिष्ट भूमिका खेल्छ।सुधारका जति कदम चाले पनि रूपान्तरणको प्रभाव विद्यार्थीको उपलब्धिमा आउनैपर्छ। अन्यथा रूपान्तरणको औचित्य रहँदैन। त्यसैले विद्यालयले आफ्नो दूरदृष्टि निर्माण गर्दा विद्यार्थीलाई नै केन्द्रमा राखेर उपयुक्त कार्ययोजना तयार गर्नुपर्छ।ती कार्ययोजना तयार भइसकेपछि नेतृत्व तहले स्कुल रूपान्तरण भएको छ कि छैन भनेर तथ्यांक राख्ने प्रणालीगत आधार निर्माण गर्नुपर्छ। विद्यालय रूपान्तरण प्रक्रियामा आज हामी यहाँ छौं, यति वर्षमा यो विन्दुमा पुगिन्छ भनेर विशिष्टिकृत योजना निर्माण गरी तिनको निरन्तर कार्यान्वयन गर्नुपर्छ।स्कुलमा सिर्जना भएको उपलब्धिको वातावरणलाई अझ राम्रो बनाउँदै, विद्यार्थीले गरेका हासिल परिणाममा देखाउन सकियो भने मात्र रूपान्तरण भएको मानिन्छ।रूपान्तरणको प्रक्रिया एउटा निश्चित अवधि मात्र नभएर एक चक्रदेखि अर्कोमा निरन्तर चलिरहन्छ। त्यसो गरिएन भने स्कुल फेरि खस्किन सक्ने सम्भावना हुन्छ। एउटा स्तरमा आइसकेका स्कुलहरूमा रूपान्तरणको निरन्तरता रोकिँदा खस्केका उदाहरण धेरै छन्। अतः यसलाई अविरल प्रक्रियाका रूपमा बुझ्नुपर्छ। रूपान्तरण सम्भव छ, परिवर्तन अवश्य हुन्छ!(प्रविज्ञ रेग्मीका अन्य लेखहरू पढ्न यहाँ क्लिक गर्नुहोस्)",opinion
"आजकाल नेपालमा असल शिक्षक खोजीको गति निकै द्रुत छ। राज्य, समुदाय, अभिभावक र विद्यार्थी सबैलाई अधिकाधिक असल शिक्षक चाहिएको छ। शिक्षकलाई असल बनाउन ताकेता गर्ने तालुकवाला निकाय छ शिक्षा मन्त्रालय। प्रदेशमा पनि मन्त्रालय छन्। जिल्ला स्तरमा समन्वय समिति छन्। स्थानीय तहमा शिक्षा विभाग छन्। प्रत्येक विद्यालयमा व्यवस्थापन समिति पनि छ।यहाँ उसले ‘असल’ विशेषण अलिक बृहत् अर्थमा प्रयोग गरेको छ– शिक्षण पेसाप्रति निष्ठावान् र शिक्षणमा सबै प्रकारले दक्ष शिक्षक।यस्तो शिक्षक जो अध्यापनको विषयवस्तुमा दक्ष होओस्, सबै विद्यार्थीलाई जान्ने बनाउन सकोस्, विद्यार्थीको मनोभावना पर्गेल्न सकोस् र सोहीअनुसार शिष्ट व्यवहार गर्न सकोस्। यति मात्रै पनि होइन; विद्यार्थी, अभिभावक र समुदायका लागि एक आदर्श व्यक्ति बन्न सकोस्। अनुसरणीय, अनुकरणीय हुन सकोस्।निश्चिय नै शिक्षक यस्तै असल हुनुपर्छ। ऊ यस कुरामा शतप्रतिशत सहमत छ। विद्यालय शिक्षकलाई यस्तै असल बनाउन राज्यका निकायहरू वर्षौंदेखि प्रयत्न गर्दै छन्। विद्यालय शिक्षामा संविधानले केही आधारभूत अधिकार दिएपछि स्थानीय तहहरू कम्मर कसेर अघि बढेका छन्। स्थानीय तहहरूले स्थानीय पाठ्यक्रम बनाएर लागू गरेका छन्। विद्यालयको भौतिक र शैक्षिक गुणस्तर सुधारका लागि गच्छेअनुसार बजेट दिएका छन्। आफ्नैतर्फबाट पनि शिक्षक नियुक्त गरेका छन्। प्रधानाध्यापक नियुक्त गरेका छन्।प्रिय पाठक! ऊ यहाँ धेरै स्थानीय तहहरूले असल शिक्षक खोजीका लागि गरेका र गर्न चाहेका कामबारे केही दृष्टान्तहरू प्रस्तुत गर्छ– – आफू शिक्षक रहेको विद्यालमा आफ्ना छोराछोरी नपढाएको हुनाले शिक्षक निष्कासन।– सामुदायिक विद्यालयका सबै शिक्षकले आफ्ना छोराछोरी आफूले पढाउने विद्यालयमै वा पायक पर्ने सामुदायिक विद्यालयमा भर्ना गर्न अनिवार्य।– सामुदायिक विद्यालयका शिक्षक र निजामती कर्मचारीले आफ्ना छोराछोरी सामुदायिक विद्यालयमै पढाउनुपर्ने ऐन जारी, नियम पारित; उल्लंघन गर्नेमाथि कारबाही गर्ने र सुविधा कटौती गर्न सकिने प्रावधान।– छोराछोरी निजी विद्यालयमा भर्ना गराएका सामुदायिक शिक्षकलाई दस हजार रूपैयाँ जरिवाना तोकेर पत्र, स्थानीय तहले मात्रै होइन विद्यालय व्यवस्थापन समितिले पनि ‘शिक्षकले आफ्ना छोराछोरी आफैंले पढाउने विद्यालयमा भर्ना गर्नुपर्ने’ निर्णय गरेका दृष्टान्तहरू छन्।एक समय संघीय शिक्षा ऐनमै पनि सामुदायिक विद्यालयका शिक्षकले आफ्ना छोराछोरी सामुदायिक विद्यालयमै भर्ना गर्नुपर्ने प्रावधान राख्नुपर्छ भन्ने आवाज पनि उठेको थियो। संघीय शिक्षा ऐन आएको छैन, पुरानै ऐनको नवौं संशोधनले काम चल्दै छ।यो प्रयत्नलाई दुई वटा पाटोबाट हेरौं।पहिलो, सामुदायिक विद्यालयका शिक्षकले आफ्ना छोराछोरी आफूले पढाउने विद्यालयमा वा अर्को भए पनि सामुदायिकमै भर्ना गर्नुपर्छ भन्ने धारणा किन आयो? किनभने सामुदायिक विद्यालयका शिक्षकले राम्ररी पढाउँदैनन्, लापरबाही गर्छन्, राजनीतिमा लागेका छन्, विद्यार्थीको भविष्यमाथि खेलवाड गरेका छन् भन्ने भाष्य बनेको छ। यस्तो किन भएको हो? किनभने उनीहरू आफ्ना छोराछोरी निजी विद्यालयमा पढाउँछन्। यसो भएपछि अरूका छोराछोरीका लागि किन मिहिनेत गर्नुपर्‍यो र! किन राम्ररी पढाउनुपर्‍यो र! यस्तो धारणा वा भाष्यबारे थोरै विचार गरौं।मानौं, हाल सामुदायिक विद्यालयमा एक लाख शिक्षक छन्। तीमध्ये केही शिक्षक आमाबाबु भएकै छैनन् वा भर्खरै भएका छन्। केही शिक्षकका छोराछोरीले विद्यालय शिक्षा पूरा गरिसके। यस्ता शिक्षक कति होलान्?अब छोराछोरी विद्यालयमा पढ्ने उमेरका शिक्षकको कुरा गरौं। यस्ता सबै शिक्षकले आफ्ना छोराछोरी निजीमै पठाएका छन्? निजीमा पठाउने कति र सामुदायिकमा पठाउने कति होलान्?आफ्ना छोराछोरी निजी स्कुलमा भर्ना गरेका कारण सामुदायिक विद्यालयका शिक्षकले पढाउनमा लापरबाही गरे भनेर मान्ने हो भने कति शिक्षक यस्ता हुने भए? असल शिक्षक खोजीको प्रयत्न गर्ने निकाय र अधिकारवालाले यी प्रश्नको जवाफ खोजी गर्नु अनिवार्य छ। यसो गर्न कठिन पनि छैन। गर्ने हो भने हेरक स्थानीय तहले यो तथ्यांक जस्ताको तस्तै निकाल्न सक्छन्। सामुदायिक विद्यालयको कुनै शिक्षक असल छैन अर्थात् शिक्षण–सिकाइमा लापरबाही गरेको छ भने त्यो व्यक्तिगत कुरा हो। शिक्षण–सिकाइमा लापरबाही गर्ने, गराउने कुनै संगठन छैन।विद्यालयमा शिक्षकलाई नियमन गर्ने प्रधानाध्यापक छन्, उनीमाथि अन्य निकाय छन्। अधिकारवाला स्थानीय तह छँदैछ। अब विचार गरौं राजनीतितर्फ।शिक्षकहरू कुनै न कुनै राजनीतिक पार्टीमा अबद्ध छन्, तिनका कार्यकर्ता बनेका छन् र राजनीतिक पहुँचको आडमा शिक्षण–सिकाइमा लापरबाही गरेका छन् भन्ने चर्को भाष्य छ।उसको मनमा यस्तो भाष्यबारे केही प्रश्न छन्– सबै शिक्षक राजनीतिक कार्यकर्ता हुन्? ती सबैले राजनीतिक दलको सदस्यता प्राप्त गरेका छन्? राजनीतिक दलका समिति–कमिटीमा छन्? सबै शिक्षकले राजनीतिक पहुँचका आधारमा लापरबाही गर्ने छुट पाएका छन्?उपर्युक्त सबै प्रश्नको जवाफ ‘हो’ भन्ने मानौं। त्यसो हो भने गल्ती कसको भयो? राजनीतिक दलको कि शिक्षक व्यक्तिको? शिक्षकलाई राजनीतिक दलको संगठनमा आउन रोक्ने कसले हो? पहुँचका आधारमा लापरबाही गर्न नदिने कसले हो? राजनीतिक दल जिम्मेवार हुनु पर्दैन? तिनले शिक्षकलाई दलको सदस्य बन्न निरूत्साहित गर्नुपर्ने होइन?असल शिक्षकको खोजी गर्नेहरूले यी प्रश्नको सम्यक जवाफ खोज्न आवश्यक छ भन्ने ऊ ठान्छ।संगठन दलीय–राजनीतिक मात्रै छैनन्। राजनीतिक दलैपिच्छेका पेसागत संगठन पनि छन्।सबै शिक्षक कुनै न कुनै संगठनको सदस्य छ भन्ने मानौं, तर ती सबै शिक्षक तिनका समिति–कमिटीमा छैनन्। यस्ता संगठनका समिति–कमिटीमा रहेका कारण कति शिक्षकले पढाउने काम ठप्प पारेका वा लापरबाही गरेका होलान्?यी प्रश्नको जवाफ असल शिक्षकको खोजीमा लागेका स्थानीय तहहरूले खोज्न सक्छन्। सक्छन् मात्र होइन, खोज्न जरूरी छ। यसो गर्नु असम्भव छैन।आफ्ना छोराछोरी निजी विद्यालयमा पढाएका कारण, राजनीतिक दलको सदस्य–कार्यकर्ता भएका कारण वा पेसागत संगठनको सदस्य वा पदाधिकारी भएका कारण कति जना शिक्षक शिक्षण सिकाइमा बेइमान भए भन्ने थाहा नपाई गोश्वारामा शिक्षकलाई बेइमान देख्ने नजर निकै तेज छ।निजी विद्यालयका शिक्षक शिक्षण–सिकाइमा राम्रा भए, राम्रा छन्, उत्कृष्ट नतिजा दिन्छन् र यसो हुनुको कारण त्यहाँका शिक्षक मिहिनेती र इमानी हुनु हो भन्ने धारणा छ। ऊ यो धारणामा असहमत पनि छैन।यसो हो भने यी शिक्षक मिहिनेती र इमानी हुनुको कारण खोजी गर्नुपर्‍यो। यी शिक्षकका आफ्ना छोराछोरी पनि तिनले पढाउने विद्यालयमै पढ्ने भएकाले मिहिनेत र इमानी भएका हुन्?निजी विद्यालयमा आमाबाबु हुन बाँकी र छोराछोरीले विद्यालय शिक्षा पूरा गरेका शिक्षक छन् कि छैनन्?यी प्रश्नको पनि सम्यक जवाफ खोजी हुनु आवश्यक छ।चिकित्सकले आफ्नो परिवारका सदस्य र आफन्तहरूको मात्रै राम्रो उपचार गर्छ? निजामती कर्मचारीले आफ्नो परिवारका सदस्य र आफन्तबाहेक अरूलाई सोचेर काम गर्दैन? न्यायाधीशले न्याय–अन्यायको साटो नातागोता केलाएर फैसला दिन्छ?यी प्रश्नको उत्तर ‘हो’ आउँछ भने सामुदायिक विद्यालयको शिक्षक मात्रै किन अपवाद हुनुपर्‍यो? जवाफ ‘होइन’ आउँछ भने शिक्षक मात्रै कसरी दोषी भयो?निश्चय नै, प्रचलित परीक्षा प्रणालीका आधारमा सामुदायिक विद्यालयको तुलनामा निजी विद्यलायको नतिजा राम्रो छ। कतिपय सामुदायिक विद्यालयको अवस्था निकै निराशाजनक छ। यसो हुनुको मुख्य कारण शिक्षक नै हो कि अरू पनि केही कारण छन्?यो प्रश्नबाट निरपेक्ष भएर नतिजाको तुलना गर्दा सामुदायिक विद्यालयका शिक्षकमाथि त अन्याय हुन्छ नै, विद्यार्थी र अभिभावकमाथि पनि अन्याय हुन्छ।नतिजाको तुलना गर्दा छोराछोरी निजी विद्यालयमा पढाउने अभिभावकको आर्थिक–सामाजिक–शैक्षिक स्तर र सामुदायिक विद्यालयमा पढ्ने छोराछोरीका अभिभावकको सोही स्तरको पनि तुलना हुनुपर्छ भन्ने उसको प्रबल धारणा छ। यो पक्षको विश्लेषणबाट मात्र सही निष्कर्षमा पुग्न सकिन्छ।राजधानी उपत्यकाकै कुरा गरौं। सामुदायिक र निजी विद्यालयका सय–सय जना विद्यार्थी यादृच्छिक (र्‍यान्डम) छनोट गरेर तिनका अभिभावकको आर्थिक–सामाजिक–शैक्षिक अवस्थाको तुलनात्मक अध्ययन गरौं। तिनका छोराछोरीको पढाइ–सिकाइमा प्रभाव पार्ने तत्त्वहरू के के हुन् तिनको विश्लेषण गरौं।सँगै शिक्षण सिकाइ प्रभावकारी बनाउन निजी र सामुदायिक विद्यालयले गर्ने र गर्न सक्ने यत्नको पनि सांगोपांगो अध्ययन गरौं।सबै केस्राकेस्रा केलाऔं, विश्लेषण गरौं।बल्ल आधार र कारणसहित सामुदायिक विद्यालयका शिक्षकप्रति रोष प्रकट गरौं, निजी विद्यालयका शिक्षकलाई धन्यवाद भनौं।यति नगरी सामुदायिक विद्यालयका शिक्षक खत्तम भए भन्ने भाष्य बलियो बनाउँदै जाने हो, रोष प्रकट गर्ने हो भने भन्नै पर्छ, शिक्षकलाई मात्रै बेइमान देख्ने तेज नजरमा पूरापूरा खोट छ। यस्तो नजर पूर्वाग्रही छ, मोतीबिन्दुको दोष परेको छ। अविलम्ब उपचार आवश्यक छ।यसरी गोश्वारामा सामुदायिक विद्यालयका सबै शिक्षकलाई बेइमान देख्नु दृष्टिदोष हो, शिक्षकमाथिको चरम अविश्वास हो र प्रकारान्तरले शिक्षण पेसाको अपमान हो भन्ने उसको ठहर छ।र, यो पनि भन्नै पर्छ– सुधारका नाममा, शिक्षकलाई असल बनाउने नाममा बालअधिकार विपरीत, व्यक्तिगत स्वतन्त्रता विपरीत र संविधान विपरीत निर्णय गर्दै र थोपर्दै जाने काम हुन थालेको छ।दोस्रो, सामुदायिक र निजी दुवै विद्यालय एउटै ऐनबाट नियमन हुन्छन्। कुनै खास पेसाका अर्थात् सरकारी सेवाका व्यक्ति अझ भनूँ सामुदायिक विद्यालयका शिक्षकका छोराछोरी भर्ना लिन नपाउने सर्तमा निजी विद्यालयले स्वीकृति पाएका होइनन्।पाठयक्रम, पठनपाठन, परीक्षा प्रणाली र नियमनका दृष्टिले सामुदायिक र निजी विद्यालय बराबर हैसियतका हुन्।कुनै पनि शिक्षकले ‘मेरा छोराछोरी निजी विद्यालयमा भर्ना गर्ने छैन’ भन्ने सर्तनामा मानेर नियुक्ति पत्र लिएको होइन। संविधानले यस्तो विभेद गर्न दिँदैन।स्थानीय तहले यस्तो सर्त पालना गर्नुपर्ने गरी कानुन, नियम बनाउनु छनोट गर्न पाउने व्यक्तिको अधिकार र व्यक्तिगत स्वतन्त्रताको आधारभूत मान्यताको विपरीत हुन्छ।एउटा सम्भावित परिस्थितिबारे विचार गरौं। मानौं, आमाबाबु दुवै विद्यालय शिक्षक छन्। बाबु सामुदायिक विद्यालयमा पढाउँछन्, आमा निजीमा। आमाबाबु दुवै छोराछोरी सामुदायिकमै भर्ना गर्न सहमत भए त भइहाल्यो। मानौं, आमा निजीमा पढाउन चाहन्छिन्। अब आमाले आफ्नो चाहनाअनुसार गर्न पाउने कि नपाउने? म निजीमै भर्ना गराउँछु भन्नु उनको व्यक्तिगत स्वतन्त्रता हो कि होइन?पढ्ने छोराछोरीको चाहिँ छनोट हुँदैन भन्ने पनि होइन। छोराछोरीले म फलानोमै पढ्छु, फलानोमा पढ्दै पढ्दिनँ भन्छ भने आमाबाबुको कस्तो निर्णय गर्नु पर्ला, बहुधा कस्तो निर्णय गर्लान्? आमाबाबुका लागि यो सामान्य अवस्था होइन।राज्यको कुनै पनि निकायले संविधान, आधारभूत मानवअधिकार र न्यायको प्राकृतिक सिद्धान्त विपरीत कानुन बनाउन पाउँदैन। यसविपरीत हुने गरी कुनै व्यक्तिलाई बाध्य बनाउन पाउँदैन।कुनै एक स्थानीय निकायले जनप्रतिनिधिले समेत आफ्ना छोराछोरी सामुदायिक विद्यालयमै भर्ना गराउन अनिवार्य गरेपछि त्यहाँका केही जनप्रतिनिधि सर्वोच्च अदालत गएको र अदालतले तिनका पक्षमा निर्णय दिएको तथ्य बिर्सन मिल्दैन।यी दुई पाटालाई यतिमै रोकेर ऊ आफैंसँगको एउटा घटना पाठकका लागि प्रस्तुत गर्छ।कुरा एक दशकअघिको हो। उसको छोरो एघार कक्षामा भर्ना हुनुपर्ने थियो। उसले निकै राम्रो मानिएको एक सामुदायिक विद्यालयमा भर्ना गर्ने विचार गर्‍यो। बाबुआमाको सल्लाह मिल्यो। छोराले पनि मान्यो, विद्यालय हेर्न गयो।आमाबाबु र छोरो बसेर दुई वर्षको खर्च हिसाब निकाले। शुल्क र यातायात खर्च जोड्दा दुई वर्षमा बढीमा ५० हजार रूपैयाँ खर्च हुने अनुमान भयो। यस्तो खर्च उसका लागि निकै सहुलियतको कुरा थियो। निजीको तुलनामा यो खर्च एक चौथाई मात्र थियो।भर्नाको फारम भर्ने भनेका दिन छोराले मलिन भावमा भन्यो– बाबा, एउटा कुरा भन्छु नि!‘के कुरा छोरा, भन न!’‘म त्यो स्कुलमा पढ्दिनँ, ...मै पढ्छु नि!’‘किन र छोरा? तिमीले स्कुल हेरेर, सबै कुरा बुझेर हुन्छ भनेको होइन?’‘हुन त हो तर मलाई त्यहाँ पढ्न मन लागेन?’‘किन छोरा?’छोरो झन् गम्भीर देखियो। भन्यो– बाबा, हजुरसँग पैसा छैन हो?अब गम्भीर हुने पालो उसको थियो।‘किन यस्तो कुरा सोधेको?’‘अहिले मलाई ... स्कुलमै भर्ना गराइदिनू, म धेरै पढेर बाबाको सबै पैसा फिर्ता गर्छु नि!’अब ऊ गम्भीरताबाट एक कदम अघि बढ्यो। गला अवरूद्ध भयो, केही बोल्न सकेन। आँखा रसिला हुँदाहुँदै गालाबाट बग्न थल्यो। उसले छोरालाई अँगालो हाल्यो र घुँक्कघुँक्क गर्‍यो।छोरो छक्क पर्‍यो। भन्न नहुने कुरा भनेछु कि भन्ने पर्‍यो होला। बाबुसँगै आँसु खसायो।यतिपछि उसले भन्यो– छोरा, तिमी ... स्कुलमा नपढ्ने, ... स्कुलमै पढ्ने। तिमीलाई पढाउन पुग्ने पैसा मसँग छ। तिमीले मलाई कहिल्यै पनि फिर्ता गर्नु पर्दैन। आजै गएर फारम भर, इन्ट्रान्स इक्जाम (प्रवेश परीक्षा) को तयारी गर।दस वर्ष भयो तर यो घटना सम्झँदा आज पनि ऊ द्रवित हुन्छ। यस्तो घटना ऊ एक्लैको होला भन्ने पनि लाग्दैन।सामुदायिक विद्यालयको शिक्षक भएका कारण कुनै आमाबाबुले आफ्ना छोराछोरीको यस्तो संवेदना नकार्न सक्लान्? यस्ता विद्यार्थीलाई रोजेको स्कुलमा जानबाट राज्यले रोक्नु उचित, न्यायोचित इत्यादि हुन्छ?उसका एक जना निकट आफन्त छन्। सामुदायिक विद्यालयमा स्थायी शिक्षक छन्। उनको छोरो पढाइमा कुशाग्र छ। उनले छोरो बूढानीलकण्ठ स्कुलमा पढाउने विचार गरे। प्रवेश परीक्षामा सहभागी गराए। छोरो छनोटमा पर्‍यो। भर्ना भयो, पढ्दैछ।सामुदायिक विद्यालयको शिक्षक भएका कारण छोरालाई बूढानीलकण्ठ स्कुलमा भर्ना गर्न नपाउने हुन्छ? त्यहाँ पढ्न पाउनु बालकको अधिकार हो कि होइन? आमा वा बाबु सामुदायिक विद्यालयको शिक्षक भएका कारण तिनका छोराछोरीको अधिकार कुण्ठित हुन्छ? कि बूढानीलकण्ठमा जान चाहिँ छुट छ, अर्कोमा चाहिँ जान पाइँदैन भन्ने हो?शिक्षकले आफ्ना छोराछोरी निजीमा पढाएका कारण सामुदायिक विद्यालय खत्तम भए भन्ने भाष्यमा विश्वास गर्नेहरूको तर्क छ– कि शिक्षकले आफूलाई अयोग्य र सामुदायिक विद्यालयप्रति विश्वास छैन भन्ने घोषणा गर्नुपर्‍यो, होइन भने आफ्ना छोराछोरी आफूले पढाउने विद्यालयमा भर्ना गराउनु पर्‍यो।यस्तो तर्क गोश्वारामा शिक्षकप्रतिको अविश्वास र अपमान हो। आजकाल ज-जसले यस्तो तर्क गर्ने गरेका छन्, तीमध्ये धेरैले सामुदायिक विद्यालयमै पढेका हुन्नन्। यिनले त आफूलाई पढाउने विद्यालय शिक्षकको पनि प्रकारान्तरले घोर अपमान गरेका छन्।निश्चय नै, जसरी सबै कर्मचारी असल र इमानी छैनन् होला, त्यसरी नै शतप्रतिशत शिक्षक पनि असल र इमानी छैनन् होला। जसरी कतिपय कर्मचारी घुस्याहा र कामचोर होलान्, त्यसरी नै कतिपय शिक्षक पनि ठग प्रवृत्तिका होलान्। नपढाउँदा हुन्।यसो हुनु त मानवीय प्रवृत्ति नै हो। यस्तो प्रवृत्ति नियन्त्रण गर्न कानुन छ, पर्याप्त छैन भने संशोधन गर्नुपर्छ, पूर्ण बनाउनुपर्छ। कारबाही गर्नुपर्छ।आफ्ना छोराछोरी निजीमा पढाएकै कारण सामुदायिक विद्यालय खत्तम भए भन्ने भाष्य बद्लिन आवश्यक छ। यो भाष्य घोर पूर्वाग्रही छ, दुराग्रही छ, संकीर्ण छ। यसले समग्रमा शिक्षण पेसाको अपमान गरेको छ।पक्का हो, सामुदायिक विद्यालयमा सुधारको खाँचो छ। पहिलो सुधार शिक्षण–सिकाइमै चाहिएको छ। अरू कुन-कुन पक्षमा सुधार आवश्यक छ र स्थानीय आवश्यकता के हो भन्ने कुराको सूक्ष्म अध्ययन अनिवार्य छ।घुम्ने मेचमा बसेका शिक्षाविद् वा शिक्षा प्रशासक भनिने व्यक्तिहरूको विहंगम दृष्टि अपूरो छ। स्थानीय तहका अधिकारीहरू सूक्ष्म दृष्टिमा होइन, अधिकार प्रयोगमा अघि बढेका देखिन्छन्।अधिकार प्रयोगको तहमा बसेकाहरूमा शासक आकांक्षा देखिन्छ। यद्यपि उनीहरू आफूलाई सेवक भन्छन्।यी सबैको नियत असल छ भन्ने उसलाई विश्वास छ तर पूर्वधारणा, पूर्वाग्रह र एकल मान्यताले सकारात्मक परिणाम दिँदैन। गहन अध्ययन, विश्लेषण र तदनुकूल सुधारका कदम चाल्नु आवश्यक छ।वर्तमानमा यस दिशामा स्थानीय तहहरूले निकै राम्रो काम गर्न सक्छन्। सकारात्मक परिर्वतन ल्याउन सक्छन्। सामुदायिक विद्यालयको शिक्षण सिकाइमा राम्रो सुधार गर्न सक्छन्। यसो गर्न पूर्वाग्रह र अधिकार प्रयोगको आकांक्षाबाट अलिक माथि उठ्नु अनिवार्य हुन्छ।यसो भए मात्र असल शिक्षकको खोजी सार्थक हुन सक्छ।",opinion
"नेपालको बेजोड भूआकृति, प्रकृति र संस्कृतिले मानिसलाई जति घुम्यो उति घुमौं घुमौं बनाउँछ। त्यही भएर यसपालि समुद्री सतहबाट १,३१० मिटरमा बसेको काठमाडौंबाट २१० मिटर पनि नपुग्ने नेपालगञ्ज झरेर २,३१० मिटरमा रहेको डोल्पाको जुफाल हुँदै ३,६१० मिटर उचाइमा बसेको से-फोक्सुण्डो घुम्ने योजना बन्यो।परिचयको भारी छ डोल्पासँग। ७,८८९ वर्ग किलोमिटरको ठूलो जिल्ला। ३,५५५ वर्गकिलोमिटरको ठूलै राष्ट्रिय निकुञ्ज। सुलिगाड झरना। से-फोक्सुण्डो ताल। ११ औं शताब्दीका गुम्बा। सदियौं पुराना स्तुपहरू। हिउँ चितुवाको सर्वाधिक घनत्व। ४,०८० मिटरमा बसेको अग्लो मानव बस्ती। नम्बरी यार्सागुम्बा पाइने ठाउँ।घुम्न पहिले मन चाहिने रहेछ, त्यसपछि मन मिल्ने मान्छे। दुईजना मन मिल्ने मान्छे राजेश र टेक भेटिए यसपालि। आवश्यक कपडा, अमेरिकाका उपहार 'स्केचर्स' जुत्ता, काठमाडौंको उपहार गगल्स, जापानबाट शिवजीले ल्याइदिएको पावरबैंक, प्रयागले सियाटलबाट पठाइदिएको आइफोन, लोक सेवा ज्ञानले जुटाइदिएको गोप्रो, 'ट्याग' नेपालले दिएको क्याप अनि सरकारले दिएको अलिकति तलब बोकेर हिँडियो गन्तव्यतिर।नेपालगञ्ज जाँदाकाठमाडौं-नेपालगञ्जको उडानमा बुद्ध एयरको मुखपत्र 'यात्रा' का पानामा 'पदयात्राको मौसम' भनेर से-फोक्सुण्डोलाई उत्कृष्ट गन्तव्यमा राखेको देखियो। जाने गन्तव्य नै उत्कृष्ट भनेको पाएपछि मन बाटैमा फुरूंग।नेपालगञ्जमा विपीन, सुरेश दाइ र सुदेशले स्वागत गरे। सुरेश दाइकोमा बस्यौं त्यो रात। कोहलपुरमा। भोलिपल्ट डोल्पा (जुफाल) जाने चाँजोपाँजो विपीनले मिलाइदिए। हावा कर्णालीको हवाई यातायातको बाधक हो। डोल्पामा नौ बजेपछि प्लेन अवतरण गर्नै मुश्किल। त्यसैले तिनलाई बिहानै उड्न हतारो।बिहान पाँचै बजे एयरपोर्ट जाँदै गर्दा नेपालगञ्ज-कोहलपुर हाइवेमा क्षितिजको चन्द्रमा टाढाको सडक बत्तीजस्तै टल्किरहेको थियो।नेपालगञ्जबाट जुफालनेपालगञ्ज एयरपोर्टमा कर्णालीतिर जाने एयरलाइन्सका काउन्टर एकाबिहानै खुलिसक्छन्। जुफालका लागि टिकट लियौं। प्रतिव्यक्ति साढे छ हजार रूपैयाँ। ठ्याक्कै पाँच किलो शून्य ग्रामको ब्यागसहित 'चेक इन' सकियो। घाम बल्ल बाँके राष्ट्रिय निकुञ्जको सालको जंगलमाथि उक्लिँदै थियो। हामी समिट एयरको जहाजमा उक्लियौं। फुच्चे विमान तराई छोड्दै पहाडमाथि उड्न दौडियो।आकाशमा उड्दा पहाड मात्र होइन, धेरै थोक देखिन्छन्। आँखा नाँचिरहेथे। पर सेता हिमालसँगै काला चट्टानी पहाड। नजिकै हरिया वनजंगल। माथि नीलो क्षितिज। तल नागबेली नदीहरू, घुमाउरा सडक, फाँटका बस्तीहरू, त्रिपुराकोट मन्दिर, किरिङमिरिङ बाटाहरू देखिँदै थिए। पैंतीस मिनेट उडेपछि जहाज जुफालमा बस्छ।एयरपोर्टमा जहाज कुरेर बसेका यात्रु अनि 'चिलगाडी' हेर्न घरका छाना र बारीका पाटामा डोल्पालीहरूको उपस्थिति मौलिक थियो।डोल्पा टेकेपछिलागिरहेथ्यो, डोल्पामा कालोपत्रे त त्यही एयरपोर्टको रनवे मात्रै होला। त्यस्तै रहेछ। २०७६ सालमा हुम्लालाई उछिनेर राष्ट्रिय सडक सञ्जालमा जोडिने अन्तिम जिल्ला बन्नबाट जोगिएको डोल्पामा कालोपत्रे त टाढाको कुरा, सडकहरूमा 'फोरह्वीलर' बाहेकका गाडी चलाउनै नसकिने रहेछ। नेपालगञ्जबाट २७२ किलोमिटरको सडक छिचोल्न तीन-चारवटा सवारीसाधन फेर्नैपर्ने बेग्लै बाध्यता।नेपालगञ्जको तातोमा शरीरमा झुन्ड्याइएको एक थान टिसर्टले के धान्थ्यो डोल्पामा उत्रिएपछि? कथाले पातलो ज्याकेट माग्यो जुफालको सिरेटो छेक्न। यात्रा यादगार बनाउन मोबाइल क्यामरा र गोप्रो 'एक्टिभ' हुनुपर्ने पनि कथाकै माग थियो।एयरपोर्ट मुन्तिर हेपिएझैं जुफाल। अधिकांश पुराना घर, धुलाम्मे सडक, सानो जिपपार्क। बिछ्याइएका ढुंगाहरू उप्किएका, भत्किएका। जहाज चल्दा मात्र चहलपहल हुने, अरू बेला सुनसान। वैभव हराएको सहरजस्तो। त्यहाँबाट जिपमा दस किलोमिटर तल सुलिगाड पुग्न पाँच सय रूपैयाँ तिर्‍यौं। यति छोटो दूरीको लागि यति धेरै भाडा! सायद नेपालकै सबैभन्दा चर्को भाडा होला!पैदलयात्रा सुरूएकातिर ठूलीभेरी र अर्कोतिर फोक्सुण्डोबाट आएको सुलिगाड खोला भेटिने ठाउँ। सुलिगाड नै भनिँदो रहेछ यस ठाउँलाई पनि।छेउको आर्मी चेक प्वाइन्टको बोर्डले भनिरहेथ्यो – दुनै र धो बस्ती यताबाट। नाउली, जगदुल्ला, तोइजेम, काइगाउँ, खालीवन, त्रिपुराकोट जाने उताबाट। अनि कागनी, साङटा, छेप्का, चौधफेरे, च्याङमार, र्‍याची, बाउलीगाड, खुर्बु, सुम्दुवा, साइजोल, पलम (खोला छोडेर बायाँतिर उकालो लाग्ने ठाउँ) हुँदै से-फोक्सुण्डो पुग्ने बाटो मास्तिर।ठूलीभेरीलाई छोड्दै पैदलयात्रा यहीँबाट सुरू भयो। सुलिगाडको विपरीत दिशामा। उनी सुसाउँदै ओराली झर्दै थिइन्, हामी स्याँस्याँ गर्दै उकाली चढ्न थाल्यौं। उनी खोँचबाट बग्दै थिइन्, हामी भीरबाट हिँड्दै। उनी अविरल थिइन्, हामी थकानले सुस्ताउँथ्यौं बेलाबेला। कहिलेकाहीँ थकाइ मार्न सुलिगाडको चिसो पानीमा खुट्टा चोबल्थ्यौं। किनारमै बसेर गीत गाउथ्यौं। किनारै किनार हिँड्दा जमिन तातेर आएको राप बेलाबेला बादलुले आकाश ढाकेपछि हराउँथ्यो।हिउँ चितुवासन् १९७३ मा अमेरिकी जीवशास्त्री जर्ज स्यालरले नाउरको अध्ययन गर्ने क्रममा डोल्पामा हिउँ चितुवाका पाइला र संकेतहरू फेला पारेछन्। उनका सहकर्मी पिटर म्याथिसनले सन् १९७८ मा 'द स्नो लियोपार्ड' पुस्तक लेख्नुअघि विश्वका लागि हिउँ चितुवा दन्त्य कथाझैं थियो। स्यालरले डोल्पामा वन्यजन्तु आरक्ष स्थापनाको अध्ययन पनि गरेछन्। से-फोक्सुण्डो राष्ट्रिय निकुञ्ज त सन् १९८४ मा स्थापना भयो।हिउँ चितुवा। एकान्तमा बस्न रूचाउने। लजालु स्वभावको। मान्छेप्रति आक्रामक नहुने। मध्य एसियाका हिमाली क्षेत्रमा पर्ने १२ देशमा पाइने बिरालोको प्रजाति। जसको मुख्य आहार नाउर, जंगली भेडा, उड्न नसक्ने चराहरू, खरायो र घरपालुवा जनावर हुन्। त्यही हिउँ चितुवाको भूमि मानिने से-फोक्सुण्डो राष्ट्रिय निकुञ्ज भएर हिँड्दा हिउँ चितुवा देखिन सक्ने आश पनि थियो। अनि, देखिएला कि भन्ने त्रास पनि।खच्चडको नाइकेयो बाटोमा मान्छेभन्दा खच्चड र घोडाको ओहोरदोहोर बढी हुन्छ। अधिकांश घोडाहरू यार्सागुम्बा टिप्न हिँडेका मालिक र तिनका सामान लिएर पाटन, लेकतिर उक्लिएका छन्। बुट्टेदार कपडाले निधार ढाकिने गरी टाउकोमा फित्ता। गर्दनमा चौंरीपुच्छरे रातो झल्लरी। घाँटीमा घन्टी, जीउमा ठूलाठूला घुंगुरू र रिबन। खुरमा टाप भइहाले। भारी बोक्ने गद्दा भिरेको तर भारी भरसक नबोक्ने। ऊ लाम्बा अर्थात खच्चडहरूको नाइके। अरूभन्दा फरक, बलियो देखिन्छ। अरू खच्चडको पिठ्युँमा ऊनबाट बनेको राडी। राडीमाथि भारी। क्षमताअनुसार कम बेसी। गर्छन् दिनहुँ गामबेसी। अगाडि खच्चडको नाइके लाम्बा। पुछारमा खच्चड गोठालो पेम्बा। घन्टी बजाउँदै, धूलो उडाउँदै कुदिरहेछन् गन्तव्यका लागि। यस्तै रहेछ खच्चडको जिन्दगी।रोमाञ्चक बाटोसे-फोक्सुण्डोसम्म लैजाने पहाडी बाटो रोमाञ्चक छ। गोरेटो, घोडेटो। सलल बग्दैन ती उबडखाबड ढिस्काहरूमा। उकाली, ओराली अनि नागबेली त किस्मतै हो त्यो बाटोको। खच्चडले बिगारेको बाटो, भीरमा कोरिएको डरै लाग्ने बाटो, थिन्ले लडेको बाटो, कैयौं खच्चड झरेको बाटो। नदी किनारै किनार भीरमा बनाएको साँघुरो बाटो। ठाउँठाउँमा ठाडो उकालोको यात्रा।बाटोमा नदी किनार भरसक छुट्दैन। नदीले छोडे भीर। कतै बिछ्याइएका ढुंगा। कतै खच्चडका टापले धुलाम्मे पारेको गोरेटो। कतै भीरमा पर्खाल लगाएर उठाएको साँघुरो बाटो। नदी छेकेर तारजाली भर्दै बनाइएका कैयौं अस्थायी बाटाहरू कुल्चिँदै, छिचोल्दै हिँड्नुपर्ने। खच्चड आउँदा भित्तोमा टाँसिनुपर्ने। ठाउँठाउँमा काठेसाँघुले दुई किनार जोडेर गन्तव्य छोट्याउँदै अघि बढ्नुपर्ने। त्यसैले त हिँड्नुको मज्जा छ पहाडहरूमा।पर हिउँ टल्किरहेका अग्ला हिमालहरू। नजिकै चट्टानयुक्त मोडदार, रुखबिरूवाशून्य फुस्रा पहाडहरू। तिनैमाथि बादल आएर थपक्क बसेझैं लाग्ने। लाग्छ 'रक क्लाइम्बिङ' का लागि यीभन्दा उत्तम, सर्लक्क परेका चट्टानी पहाडहरू अन्यत्र सायदै होलान्। तिनै पहाडमा कतैकतै गुफाजस्ता। सायद चिल, शिकारी जनावरहरू बस्दा हुन्। दुईधार पहाडहरूको खोँचबाट सानो खोला बग्दै जाँदा नदीको आकार लिइरहेछ, आखिर बुँदबुँदले समुद्र बन्ने हो। पहाडका फेदतिर बुट्यानहरू, भुइँमा रंगीचंगी फूलहरू।अस्थायी बस्तीज्यालस, पलम आदि ठाउँमा केही प्रयोगविहीन घर देखिन्थे। रित्तारित्ता। लेकतिर जाडो बढेपछि आवधिक बसाइँ सर्दा बस्ने घर रहेछन्। माटोको गारोले छाएका। छानामाथि लोङ्ता (बौद्ध मन्त्र लिखित झन्डा) अड्याइएका। हावा चल्दा ती झन्डा जति जोरले सुसायो, त्यसमा भएका मन्त्र पनि सोही गतिमा गुञ्जिन्छन् अरे! अनि पिसाच वा नकारात्मक शक्ति टाढै बस्छ अरे!सुलिगाड झरनापहाडको आफ्नै स्वरूप हुन्छ तर तिनलाई झरनाले जति सुन्दर अरूले बनाउन सक्दैनन्। फोक्सुण्डो ताल पुग्नु पहिले देखिन्छ सुलिगाड झरना।१६८ मिटर अग्लो। दुई तहमा झरेको। सुलिगाड झरनाको फैलावट, झराइ, 'लोकेसन' सबै लोभलाग्दो। नहोस् पनि किन? सिंगै खोला झरनामा परिणत भएको छ। हावाले सयौं मिटर परसम्म ओसारेर लैजाने पानीमा कण छोइरहुँजस्तो। झरना आँखा नझिम्क्याइ हेरिरहूँ जस्तो। सुसाइ सुनिरहूँजस्तो। झरेको पानी चट्टानमा ठोक्किएर छिटाहरू बाफझैं उड्ने। यहाँ आइपुग्दा लागेको थकान झरनाको अलौकिकताले बिर्साइ दिने रहेछ।रिग्मो गाउँरिग्मो गाउँको प्रवेश बिन्दुमा प्यागोडा शैलीको स्वागत गेट रहेछ। ढुंगाको पर्खाल, काठको छानो। राम्रो देखिए पनि के-के नमिलेजस्तो। बोन्पो संस्कृति झल्काउनुपर्ने ठाउँमा प्यागोडाले सोचेजति स्वाद नदिएको अनुभूति हुन्छ।स्वागतद्वारबाट छिर्नासाथ माने छ। लगत्तै रातो र सेतो रङ पोतिएका तीनतले स्तुपहरू। रिग्मोमा चिटिक्क परेका ३०-३२ घर झुरूप्प बसेका छन्। एकाध मात्र रङ लगाइएका। बाँकी माटोको गारो पोतिएका। छानामाथि कलेजी, सेतो, रातो, हरियो र पहेलो गरी पाँच रङ मिश्रित झन्डाहरू फहराइएका। ताल घुम्न आउनेहरू यही गाउँमा बस्छन्।से-फोक्सुण्डो तालसाँझ पाँच बजेतिर तालछेउ पुग्दा अग्ला पहाडहरूको काखमा आनन्दले बसेको से-फोक्सुण्डोको पानीलाई हावाले किनारतिर घचेटिरहेथ्यो। सेतो बादलुको घुम्टोले ताललाई लगभग ढाकिरहेथ्यो। तालको पानी टाढाबाट कालोकालो देखिइरहेको थियो। तालको मुहान काञ्जिरोवाको चुचुरोमा गोधुली घाम टल्किरहेको थियो।तालछेउ टाँसिएको सूचनापाटीले गुलेली (अंग्रेजी अक्षर 'वाई') आकारको से-फोक्सुण्डोको बारेमा भनिरहेथ्यो – सन् २००७ मा रामसार सूचीमा सूचीकृत यस तालको क्षेत्रफल ४.९५ वर्गकिलोमिटर, अधिकतम लम्बाइ ५.९३ किलोमिटर, अधिकतम चौडाइ १.८ किलोमिटर र गहिराइ १४५ मिटर छ।फोक्सुण्डो रङ फेरिरहन्छ। समय र मौसमअनुसार आफू कुन रङमा अझ सुन्दर देखिन्छु भनेर परीक्षण गर्दो हो सायद! तर उसलाई के थाहा, ऊ जुनसुकै रूपमा पनि कम्ता सुन्दर छैन भनेर!आकाशको रङ तालको पानीमा पोखिएझैं लाग्ने। पानीमुनि पहाडको कल्साउँदो र हिमालको सेतो छाया। अझ माथिबाट सूर्यका बैजनी किरण पोखिँदा नीलबैजनी देखिने। जस्तो आकाश, उस्तै पानी।थासुङ छोलिङ गुम्बासे-फोक्सुण्डो तालबाट निसृत खोलो तरेर एक किलोमिटर हिँडेपछि थासुङ छोलिङ गुम्बा पुगिन्छ। गुम्बा पुग्ने पुग्ने बेला दायाँतिर लहरै आठवटा स्तुप छन्। ताल आसपास चाहिँ दुई दर्जनजति। नयाँ बनेका बाहेक प्रायः गारो उप्किएका, पर्खाल चर्किएका। छ सय वर्ष पुरानो बुट्टेदार र कलात्मक झ्याल-ढोकायुक्त गुम्बा छेउछाउका अरू संरचना पनि मक्किएका।बिहानीको घाम त्यही गुम्बाको सिरानीबाट झुल्किने रहेछ। घाम आकाशमा उक्लिँदै गर्दा तालमा पहाडका छाया लोभलाग्दा देखिने रहेछन्। हेरिरहँदा वरवर सर्ने छायाको हिमाल पनि। अनि परतिर ताल चम्किँदै जाने। ताल हेर्ने 'भ्यु प्वाइन्ट' झैं गुम्बाको आँगनी। काठको फलेक ठोकेर, झन्डा ठडाएर, ध्वजाहरू बाँधेर चिटिक्क सजाइएको आँगनी छेउको ढल्किएको बूढो रूखलाई 'सेल्फी प्वाइन्ट' भन्दा फरक नपर्ला।अन्त्यमा, 'रेशम फिरिरी' गीतको पंक्ति 'आकाशमा जहाज, सडकमा मोटर नभए टाढा छ...' वास्तवमा कर्णालीको लागि 'फिट' छ। त्यहाँ त्यस्तै दुर्गम छ। साधन नभए कहिले पुग्ने पुग्ने?सुलिगाडबाट से-फोक्सुण्डो तालसम्म जाँदा कम्तीमा पन्ध्र ठाउँमा काठेसाँघु वा झोलुंगे पुल तरेर सुलिगाडलाई वारपार गर्नुपर्छ। यात्रामा दालभात तरकारी सबैतिर पाइन्छ। फापरको रोटी, चोतो, आलु तथा उवा र कोदोबाट बनेको घरेलु मदिरा र छ्याङ पनि पाइन्छन्। मासु पाउन समस्या भए पनि अण्डा प्रायः पाइने।बसोबासको समस्या छैन। दुनै, छेप्का, साइजोलका होटल र तालछेउको रिग्मो गाउँका होमस्टे र होटलले थुप्रै पर्यटक धान्न सक्छन्। खर्च जहाज टिकट र गाडीलाई छोडेर नेपालगञ्जबाट चौध-पन्ध्र हजार रूपैयाँ भए पुग्छ। तर पनि से-फोक्सुण्डो पुग्न चाहिने सबभन्दा ठूलो कुरा मन, इच्छाशक्ति नै रहेछ।(लेखक उपाध्याय वरिष्ठ अध्यागमन अधिकृत हुन्।)(गोकर्णप्रसाद उपाध्यायका अन्य लेख पढ्न यहाँ क्लिक गर्नुहोस्)",opinion
"निर्वाचन आयोगका एक पूर्वआयुक्तले एक दैनिक पत्रिकामा 'हो, हाम्रो छोरो गे हो' भन्दै उनको लैंगिक पहिचानसहित भावुक लेख लेखे। केही दिनमै 'एक नेपाली बुवाको जागरण' भन्दै त्यसको अंग्रेजी अनुवाद छापियो।त्यो लेख धेरैले पढे होलान् र पढ्नेहरूमा जागृति पनि आयो होला। उक्त लेखले नेपाली समाज खुला हुँदै गएको र साझा सरोकारका विषयले सार्वजनिक बहसमा स्थान पाइरहेको देखिन्छ। तर त्यो लेखको अर्को पाटो पनि छ।त्यहाँ भनिएको समलिंगी जोडीको विदेशी विवाहित साथीलाई नेपालमा बस्न पाउने गरी गैरपर्यटकीय भिसा दिन अध्यागमन विभागले अस्वीकार गरेको थियो। यो विभागको आफ्नै नियमावली २०५१ को नियम ८ विपरीत हुन्छ। नियम ८ मा नेपाली नागरिकसँग वैवाहिक सम्बन्ध कायम गरी विवाह दर्ताको प्रमाण पेस गरे गैरपर्यटकीय भिसा पाउने व्यवस्था छ।विपरीत लिंगी विवाहित जोडीले फारममा पति/पत्नी भनेर विवरण खुलाए सजिलै भिसा पाउँथे। तर यही पति/पत्नीको विवरण भर्नुपर्ने व्यवस्थाले उक्त समलिंगी जोडीलाई भिसा पाउन गाह्रो भयो। यसमा विभागको अनलाइन प्रणालीको पनि प्राविधिक समस्या थियो। यो घटनामा अध्यागमन विभागलाई विपक्षी बनाएर उक्त समलिंगी जोडीले सर्वोच्च अदालतमा रिट निवेदन हाल्यो।सर्वोच्चको संयुक्त इजलासले २०७९ पुस ४ गते अध्यागमन विभागका नाममा निर्देशनात्मक आदेश जारी गर्दै ती नेपाली समलिंगीसँग विवाह गरेका विदेशी नागरिकलाई गैरपर्यटकीय भिसा दिनू भनेर फैसला सुनायो।यस्तै समस्या समाधान गर्न भनेर २०६४ सालमा सर्वोच्च अदालतले 'फरक लैंगिक पहिचान र यौन अभिमुखीकरण भएका व्यक्तिहरूले अरू व्यक्ति सरह बिनाभेदभाव आफ्नो हकअधिकार उपभोग गर्न पाउने गरी उपयुक्त कानुन बनाउनू वा भएका कानुन संशोधन गरी आवश्यक प्रबन्ध गर्नू' भनी आदेश दिएको थियो। तर कानुन निर्माण गर्नु त परको कुरा, भएका कानुनमा पनि सुधार नगरी 'अदालतको आदेश कार्यान्वयन गर्न अध्ययन हुँदैछ' भन्दै सरकार पन्छिरहेको छ।माथिको घटना यौनिक तथा लैंगिक अल्पसंख्यक समुदायसँग जोडिएको एक प्रतिनिधि घटना मात्र हो। नेपालमा यस्ता कैयन घटना छन्, जसलाई सुन्दा हामी कति अमानवीय, असहिष्णु र गैरजिम्मेवार रहेछौं भन्ने ज्ञात हुन्छ।यो लेखमा समुदायको समस्यासँग जोडिएका तीनवटा प्रतिनिधि घटनाबारे छोटो चर्चा गरिएको छ।पहिलो घटना रूपन्देही जिल्लाको हो। लुम्बिनी प्रदेशमा लैंगिक तथा यौनिक अल्पसंख्यकहरूको संख्या ४५० हाराहारी छ। तर जनगणना २०७८ मा उनीहरूको पहिचानसहित गणना गरिएको छैन। यहाँ एक समलिंगी केटीले १६ वर्ष पूरा गरेर नेपाली नागरिकता प्राप्त गर्न वडा कार्यालयमा सिफारिसका लागि आवेदन पेस गरिन्। वडाले जसोतसो सिफारिस गरिदियो। तर जिल्ला प्रशासन कार्यालय नागरिकता प्राप्त गर्ने बाटोमा यस्तरी कंकड बन्यो, उनी चिकित्सकका अगाडि नग्न हुन बाध्य भइन्।नागरिकताको सिफारिसमा उनले आफ्नो लैंगिक पहिचान महिला वा पुरूष नभई 'अन्य' मा सूचित गर्न माग राखेकी थिइन्। वडाको सिफारिस पनि त्यसैबमोजिम थियो। जिल्ला प्रशासन कार्यालयले भने स्वास्थ्य परीक्षण गराई लैंगिक पहिचान खुलाउनुपर्ने अड्डी कस्यो। आखिरमा प्रशासनले लुम्बिनी प्रादेशिक अस्पताललाई उनको लिंग पहिचान गरिदिन पत्र लेख्यो।पत्र प्राप्त हुनासाथ अस्पतालका तीन जना चिकित्सकले उनलाई परीक्षण कक्षमा लगेर सबै वस्त्र फुकाल्न लगाए। उनले सबै लुगा एक-एक गरी फुकालिन्। लुगा फुकाल्दै गर्दा उनले आफूलाई सम्हाल्न खोजिन्। तैपनि मनमा उठेका भावले यसरी ढाक्यो, शरीर नांगो भएको उनले पत्तै पाइनन्।अहिले पनि त्यो घटना सम्झिँदा उनलाई निकै गाह्रो हुन्छ।अस्पतालले लैंगिक परीक्षण गरेको केही दिनमा जिल्ला प्रशासन कार्यालयलाई रिपोर्ट दियो। तर यो घटना यति विवादित हुन पुग्यो, उनलाई नागरिकता दिने कार्य बीचमै रोकियो।यो घटना कसैलाई सामान्य लाग्छ होला, तर यसमा दुइटा कुरा महत्वपूर्ण थियो।एउटा, त्यसरी नग्न बनाएर स्वास्थ्य परीक्षण गर्दा डाक्टरले उनको सहमति लिएको थिएन। अर्को, नागरिकता ऐन २०६३ ले नागरिकता प्रमाणपत्र जारी गर्ने अधिकारीलाई कतै पनि यस्तो अधिकार दिएको छैन। कुन अधिकार प्रत्यायोजनको बलमा त्यस्तो निर्णय लिइएको थियो, थाहा छैन। जिल्ला प्रशासनले कुन न्यायिक सिद्धान्तमा टेकेर स्वास्थ्य परीक्षणको चिठी काटेको हो भन्ने अझै उत्तर आउन बाँकी छ। मानवअधिकार आयोगले यो घटनाको अनुसन्धान जारी राखेको छ।सामान्य अवस्थामा लुगा लगाएकै भरमा कुनै व्यक्तिलाई महिला वा पुरूष भनेर नागरिकता दिन मिल्छ भने 'अन्य' भनेर लैंगिक पहिचान जनाएका व्यक्तिलाई किन मेडिकल परीक्षणको आवश्यकता परेको हो? नियम सबैका लागि बराबर हो भने नागरिकता बनाउनुअघि सबैको लिंग परीक्षण अनिवार्य गर्नुपर्ने होइन र?अब दोस्रो घटना हेरौं।२०७९ वैशाख ८ गते कपिलवस्तुको सैनिक ब्यारेकभित्र एक महिला सिपाहीले आफूले बोकेको बन्दुकले आफैंलाई गोली हानेर आत्महत्या गरिन्। उनले आमाबुवाले चाहेजस्तो छोरी वा छोरामध्ये कुनै एक लैंगिक पहिचानका आधारमा बाँच्न नसकेको भन्दै आत्महत्या गरेकी थिइन्। ती सिपाहीले आफ्नो 'सुसाइड नोट' मा आमालाई अत्यन्तै माया गर्ने कुरा उल्लेख गरेकी छन्।उनले आमाबुवासँग गुनासो नभए पनि आफूखुसी लैंगिक पहिचान निर्माण गरिदिने समाजप्रति दु:ख व्यक्त गरेकी छन्। सबैले उनलाई छोराजस्तै छस् भन्ने गरे पनि आफूलाई छोरी हुन मन लाग्ने गरेको उनले पत्रमा लेखेकी थिइन्।यो घटनाबाट के अनुमान लगाउन सकिन्छ भने उनले आफ्नो लैंगिक पहिचान समाजसामु राख्न नसकेर अन्तिम विकल्पका रूपमा मृत्युवरण गरेकी थिइन्। उनले आफ्नो लैंगिक पहिचान परिवार र समाजसामु निर्धक्क राख्ने वातावरण नै पाइनन्। आफ्नो लैंगिक पहिचानको कुरा राख्न उनले सुसाइड नोटको सहारा लिनुपर्ने भयो र त्यो कुरा राखिसकेपछि उनी आफैं रहिनन्।यसरी आफ्नै संगठनभित्रको फरक लैंगिक तथा यौनिक पहिचान भएको व्यक्तिको संरक्षण गर्न नसकेको सेना वा प्रहरीले सडकमा हिँड्दै गरेका यी समुदायका व्यक्तिसँग गर्ने व्यवहार त हामी सबैलाई थाहै छ।तेस्रो घटना समलिंगी व्यक्तिहरूको विवाहसँग जोडिएको छ।लुम्बिनी प्रदेशमा केही समलिंगी जोडीले विवाह गरेका छन्, तर त्यसको सामाजिक र कानुनी मान्यता छैन। एक समलिंगी जोडीले विवाह त गर्‍यो, तर परिवारले थाहा पाए निकालिदिने डरले आजसम्म परिवारलाई जानकारी गराएका छैनन्। परिवारले त्यस्तो विवाह स्वीकार नगरिदिँदा यस्ता जोडी आफ्नै घर जाँदा पनि 'हामी मिल्ने साथी हौं' भनेर घरभित्र पस्छन्।नेपालमा समलिंगी विवाहलाई कानुनी मान्यता छैन। तथापि दुई जना उमेर पुगेका व्यक्ति सँगै बस्न पाउँछन् भन्ने २०६९ सालमा तत्कालीन प्रधानन्यायाधीश सुशीला कार्कीले गरेको फैसलामा उल्लेख छ। त्यसपछि समलिंगी जोडीलाई एकसाथ बस्न केही सहज भएको देखिन्छ।यही फैसलाले विपरीत लिंगी केटा र केटी पनि ढुक्कले सँगै बस्ने गरेका छन्। तर केटा र केटीको 'लिभिङ टुगेदर' ले समस्या ल्याएको भन्दै यसलाई निस्तेज पार्ने कानुन बनाउन संसदमा एकताक बहस भएको थियो। लिभिङ टुगेदर बस्दा बच्चा जन्मिने तर पछि विवाह नभए केटाले पितृत्व स्वीकार नगरिदिने र त्यसले घरेलु तथा लैंगिक हिंसाका समस्या बढेका थिए। यस्तो समस्या समलिंगी जोडीमा भने पाइएको छैन।नेपालको संविधानको धारा १८ ले प्रत्येक नागरिकलाई समानताको हक दिएको छ। तर देवानी संहिता २०७४ को दफा ६७ मा महिला र पुरूषको मात्र विवाह हुन्छ भनेर लेखिएको छ। यो कानुन विवाह भनेको विपरीत लिंगी अर्थात् महिला र पुरूषबीच मात्र हुन्छ भन्ने सामाजिक मान्यताबाट प्रेरित छ।समलैंगिक विवाहलाई कानुनी मान्यता दिनुपर्छ भनेर सर्वोच्चमा रिट नपरेको होइन। तर अहिलेसम्म सुनुवाइ हुन सकेको छैन।छिमेकी मुलुक भारतमा पनि समलैंगिक विवाहसम्बन्धी रिटमा त्यहाँको सर्वोच्च अदालतले अन्तिम फैसला गर्न बाँकी छ। भारतले सेप्टेम्बर २०१८ मा समलैंगिक जोडीको सम्बन्धलाई आपराधिक श्रेणीबाट हटाएको थियो। त्योभन्दा अगाडि समलैंगिक सम्बन्धलाई भारतमा अपराध मानिन्थ्यो। यसरी समलैंगिक सम्बन्धलाई अपराधको श्रेणीबाट हटाएपछि मात्र त्यहाँ विवाहसम्बन्धी बहस सुरू भएको हो।भारतमा विवाहसँग जोडिएका लगभग तीन दर्जन कानुन छन्। यो मामिला हेर्न बसेको न्यायाधीशको समूहले भारतको व्यक्तिगत कानुन नहेरी सन् १९५४ को विशेष विवाह कानुनलाई टेकेर समलैंगिक विवाहको अधिकार दिन सकिने भए पनि धर्मसन्तान तथा विरासतसँग जोडिएका कानुन अड्चनका रूपमा आउने बताएको छ।यति मात्र होइन, त्यहाँको सर्वोच्च अदालतले संसद र विधान सभालाई कानुन बनाउने अधिकार रहेको भन्दै समलैंगिक विवाहको कानुन बन्नुअघि आफू उम्किन खोजेको देखिन्छ।भारतको राष्ट्रिय बाल अधिकार संरक्षण आयोगले समलैंगिक जोडीले बालबालिकालाई धर्मसन्तानका रूपमा राख्न पाउने अनुमतिविरूद्ध सर्वोच्चमा रिट दर्ता गरेको छ। यसले न्यायालयलाई अन्तिम फैसला दिन अझ बढी समय लाग्ने देखिन्छ।सन् २०२२ सम्म ३४ वटा देशले समलिंगी विवाहलाई कानुनी मान्यता प्रदान गरेका छन् भने यस्ता लैंगिक अल्पसंख्यक जोडीलाई गर्भधारण गर्न, बच्चा जन्माउन र हुर्काउन सक्ने गरी कानुनी ढाँचासमेत तयार गरेका छन्।पौराणिक कथाहरूमा समेत लैंगिक तथा यौनिक अल्पसंख्यकहरूको विशेष चर्चा गरिएको छ।रामायणमा कैकेयीले आफ्नो छोरा भरतलाई राजा बनाउन दशरथसामु दुइटा सर्त राखिन्। त्यसमध्ये एउटा सर्त रामको वनवास थियो। जब राम वनवास जान्छन्, तब ठूलो संख्यामा अयोध्यावासी उनलाई रोक्न सीमासम्म पुग्छन्। रामले चौध वर्षको वनवासपछि फर्किने भन्दै नगरवासीलाई फिर्ता हुन आग्रह गरेर अगाडि बढ्छन्।लंका विजयपछि वनवास अवधि सकिन्छ। राम फिर्ता हुन्छन्। आफ्नो राज्यको सीमा नजिक आएपछि उनले देख्छन्, एउटा समूह बस्ती बसालेर उनको प्रतीक्षा गरिरहेका छन्। भएछ के भने, चौध वर्षअघि रामले आफूलाई पछ्याउँदै आएका नगरवासीलाई फर्किन आग्रह गर्दा नर र नारीलाई मात्रै फिर्ता हुन भनेका रहेछन्। किन्नरलाई भने कुनै आदेश नदिएकाले उनीहरू त्यहीँ बस्ती बसालेर चौध वर्षदेखि रामको प्रतीक्षा गरिरहेका रहेछन्।यसरी स्त्री र पुरूषलाई मात्र गरिएको सम्बोधनबाट यौनिक तथा लैंगिक अल्पसंख्यक समुदाय रामको प्रतीक्षामा बसेको घटना रामायणमा छ।महाभारतमा पनि पाण्डवहरूलाई विजयका लागि एउटा बलिको आवश्यकता पर्छ। अर्जुन र नागकन्या उलुपीका छोरा इरावन बलि चढ्न तयार हुन्छन्। तर उनले बलि चढ्नुभन्दा पहिले श्रीकृष्णसँग तीन वरदान माग्छन्, जसमा एउटा वरदान उनको विवाह गरिदिनुपर्ने हुन्छ। विवाहका लागि कुनै केटी फेला नपरेपछि कृष्णले मोहिनी रूप धारण गरेर एक रातका लागि इरावनसँग विवाह गर्छन्।यिनै इरावनलाई यौनिक तथा लैंगिक अल्पसंख्यक समुदायले आफ्नो आराध्य देवका रूपमा पूजा गर्ने गरेको पाइन्छ। विल्लुपुरम मन्दिरमा हरेक वर्ष कृष्ण र इरावनको विवाह उत्सव मनाएर पूजा गर्ने चलन छ।अर्जुनले एकवर्षे अज्ञातवासमा वृहनल्ला नाम राखेर किन्नरका रूपमा राजा विराटको दरबारमा बिताएको घटना पनि महाभारतमा छ।महाभारतमा अर्को चरित्र छ, शिखण्डी। जब भीष्म पाण्डव सेना मार्दै हाहाकार मच्चाउन थाल्छन्, तब पाण्डव पक्षमा ठूलो त्रास फैलिन्छ। भीष्मलाई नरोके पराजित हुने देखेर श्रीकृष्णको सल्लाहअनुसार पाण्डवले भीष्मसँग उनलाई मार्ने उपाय सोध्छन्। भीष्मले धेरै सोचेर अन्तिममा उपाय बताइदिन्छन्।दसौं दिनमा पाण्डव पक्षले शिखण्डीलाई अर्जुनसँगै भीष्मविरूद्ध मैदानमा उतार्छन्। शिखण्डीको जन्म स्त्रीका रूपमा भए पनि उनको हुर्काइ पुरूष सरह गरिएको हुन्छ। भीष्मले स्त्रीमाथि हात नउठाउने प्रतिज्ञा गरेका हुन्छन्। शिखण्डीलाई कुनै बेला भीष्मले नै अपहरण गरेकी अम्बाको अर्को रूप भनेर चिनिन्छ।भीष्मले शिखण्डीलाई आफू अगाडि देखेपछि अस्त्र बिसाउँछन्। अर्जुनले शिखण्डीको पछाडिबाट तुणिरमा भएका सबै तिर भीष्मको शरीरमा रोपिदिन्छन्। उनी तिरको शैयामा जीवित रहेकै अवस्थामा पाण्डवले आठ दिनभित्र कौरवमाथि जित प्राप्त गर्छन् र भीष्मले आफ्नो इच्छाबमोजिम देह त्याग गर्छन्। यसरी महाभारतमा यौनिक तथा लैंगिक अल्पसंख्यक समुदायका शिखण्डीको चरित्र रोचक ढंगले चित्रण गरिएको पाइन्छ।त्यस्तै उमा-महेश्वरका बारेमा हामी सबै परिचित नै छौं। यसरी ढुंगाको अर्धनारेश्वरलाई पूजा गरिरहँदा आफ्नै कोखबाट जन्मेको अर्धनारेश्वर लखेटिनुपर्ने अवस्था दुखद छ।यो समुदायले विभेद नखेपेको सायद कुनै क्षेत्र छैन। घर, सडक, सार्वजनिक सेवा, शौचालय, एयरपोर्ट लगायत सबै स्थानमा भेदभाव हुने गरेको छ। यति हुँदाहुँदै संरक्षण, पहिचान र मान्यताको खोजीमा यो समुदाय नयाँ बिहानी पर्खेर बसेको छ।हरेक वर्ष जुन महिनालाई यौनिक तथा लैंगिक अल्पसंख्यक समुदायको गौरवको महिना मान्दै धुमधामसँग विश्वभरि मनाउने चलन छ। आशा गरौं, यो वर्षपछि गौरवको महिना मनाउँदा यौनिक तथा अल्पसंख्यक समुदायलाई मानवीय व्यवहारसहित पहिचान, स्वतन्त्रता र समृद्ध जीवनयापन गर्ने वातावरण बनाउन सबैले योगदान गर्ने छन्।",opinion
"भारतीय प्रधानमन्त्री नरेन्द्र मोदी अहिले अमेरिका भ्रमणमा छन्। अमेरिकाले नरेन्द्र मोदीको स्वागतमा रेड कार्पेट बिछ्याएको छ।पेरिस्कोपको आजको अंकमा हामी यही भ्रमण र भारत-अमेरिका सम्बन्धका विविध आयामबारे चर्चा गर्दैछौं।मोदीको अमेरिका भ्रमणको कुरा गर्दा हामीले त्यो समयमा फर्कनुपर्ने हुन्छ, जब यिनै नरेन्द्र मोदीलाई अमेरिकाले भिसा दिन अस्वीकार गरेको थियो।कुरा सन् २००५ को हो।मोदी भारतीय मूलका अमेरिकीहरूले न्यूयोर्कमा आयोजना गरेको र्‍याली सम्बोधन गर्न जाँदै थिए। तर अमेरिकाले उनलाई भिसा दिएन।त्यति बेला मोदी गुजरातका मुख्यमन्त्री थिए। उनलाई सन् २००२ को गुजरात दंगामा मुसलमानविरूद्ध हिंसा भड्काएको आरोप थियो। उनले सरकार प्रमुखको हैसियतमा हिंसा रोक्न सक्थे, तर कुनै पहल गरेनन्। बरू हिंसा भड्काउन भूमिका खेलेको आरोप अहिले पनि उनीमाथि छ।कुनै पनि व्यक्ति 'धार्मिक स्वतन्त्रता हनन' का गतिविधिमा संलग्न छ भने उसलाई भिसा नदिन सक्ने व्यवस्था सन् १९९८ को एक अमेरिकी कानुनले गरेको छ। मोदीको भिसा रोक्दा अमेरिकाले यही कानुनको हवाला दिएको थियो।मोदीमाथि लगाइएको उक्त प्रतिबन्ध झन्डै दस वर्ष कायम रह्यो।सन् २०१४ मा उनी प्रधानमन्त्री निर्वाचित भए। त्यसपछि चाहिँ अमेरिकाले उनीमाथि लगाइएको प्रतिबन्ध फुकुवा गर्‍यो। त्यति बेला बाराक ओबामा अमेरिकाका राष्ट्रपति थिए।मोदीले आफूमाथि लागेको आरोपबाट अहिले पनि छुटकारा पाइसकेका छैनन्। उनको पछिल्लो कार्यकालमा त भारतको लोकतन्त्र थप असहिष्णु बन्दै गएको छ। हिन्दु अतिवादीहरूको बोलबाला छ। अल्पसंख्यक मुसलमान समुदायले मानसिक र भौतिक हिंसा सामना गर्ने क्रम बढेको छ। प्रेस स्वतन्त्रता हनन गरिएको छ।साथै, उनको सरकारले प्रश्नलाई निरन्तर निषेध गरिरहेको छ। तर यही अवस्थामा अमेरिकी राष्ट्रपति जो बाइडेन मोदीको ऐतिहासिक खातिरदारी गरिरहेका छन्।बाइडेनले आफ्नै पार्टीका ७५ जना सांसदको विरोधका बाबजुद मोदीको भव्य सत्कार गरे।उनको निम्ति राजकीय भोज आयोजना गरे। यति मात्र होइन, मोदीलाई अमेरिकाको संयुक्त संसदमा सम्बोधन गर्ने अवसर पनि दिइयो। मोदीले अमेरिकी सिनेट र प्रतिनिधिसभाको संयुक्त सत्रलाई सम्बोधन गरेको यो दोस्रोपटक हो।यसरी दोस्रोपटक सम्बोधन गर्न पाउनेमा उनी बेलायती प्रधानमन्त्री विन्स्टन चर्चिल, लामो समय इजरेली प्रधानमन्त्री रहेका बेन्जामिन नेतन्याहु र हाल रूससँग युद्ध लडिरहेका भोलोदिमिर जेलेन्स्कीपछि चौथो विदेशी नेता हुन्।यहाँ प्रश्न उठ्छ, मोदीलाई बाइडेनले किन यस्तो भव्य सत्कार गरे त?संसारको सबभन्दा ठूलो लोकतन्त्र भारत र दोस्रो ठूलो अमेरिकाबीच लामो समयसम्म असहज सम्बन्ध थियो। तर शितयुद्धको अन्त्य र पछिल्ला वर्ष चीनको उदयले भारत र अमेरिका नजिकिन थालेका छन्।शितयुद्धकालमा भारतको तत्कालीन सोभियत संघसँग राम्रो सम्बन्ध थियो। त्यही समयमा अमेरिकाले भने पाकिस्तानलाई सहयोग गर्थ्यो। पाकिस्तानले अमेरिकी हतियार प्रयोग गर्दा भारतले सोभियत संघबाट प्राप्त हतियार प्रयोग गर्थ्यो। स्वतन्त्र भारतका पहिलो प्रधानमन्त्री जवाहरलाल नेहरूको समाजवादी विचारधाराले पनि भारत र सोभियत संघलाई एकअर्काको नजिक ल्याएको थियो।तर गहिरिएर हेर्ने हो भने यी चार देशको तत्कालीन सम्बन्ध एकदमै असंगत देखिन्छ।धेरै समय सैनिक शासन भोगेको पाकिस्तानको प्राकृतिक साझेदार कम्युनिस्ट शासन भएको सोभियत संघ हुनुपर्ने थियो।  अर्कातिर प्रजातन्त्रिक व्यवस्था भएका अमेरिका र भारत एकअर्कासँग निकट हुनुपर्ने थियो।तर भयो के भने, कम्युनिस्ट मुलुक सोभियत संघसँग लोकतान्त्रिक भारत नजिक हुन पुग्यो र लोकतान्त्रिक अमेरिकासँग पाकिस्तानको सैनिक शासक नजिक भयो।इन्दिरा गान्धी प्रधानमन्त्री हुँदा त झन् अमेरिकासँग भारतको सम्बन्ध एकदमै नराम्रो थियो। गत वर्ष मात्रै अमेरिकाले सार्वजनिक पहुँचमा छाडेको एउटा संवादमा इन्दिरा गान्धीलाई तत्कालीन अमेरिकी राष्ट्रपति रिचर्ड निक्सनले ‘बिच’ र बुढी बोक्सी जस्ता तुच्छ शब्द प्रयोग गरेर गाली गरेका छन्।सन् १९७१ मा भारत र पाकिस्तानबीच युद्ध भएको थियो। त्यसअघि अमेरिका पुगेकी इन्दिरा गान्धीबारे भएको कुराकानीमा तत्कालीन अमेरिकी राष्ट्रिय सुरक्षा सल्लाहकार हेनरी किसिंजरले भारतीयहरू बास्टर्ड्स हुन् भन्दै त्यस्तै तुच्छ शब्द प्रयोग गरेका थिए।तर एउटा भनाइ छ नि, राजनीतिमा कोही पनि स्थायी शत्रु वा स्थायी मित्र हुँदैन। भारत र अमेरिका यसका ज्वलन्त उदाहरण हुन्।कुनै समय एकअर्कालाई तुच्छ गाली गर्न समेत पछि नपर्ने यी दुई मुलुक अहिले ऐतिहासिक रूपले एकअर्काको नजिक आउँदै छन्। तर यहाँ बुझ्नुपर्ने कुरा के भने, अमेरिकासँग निकट सम्बन्ध राख्दै गरेको भारतले आफ्नो पुरानो मित्र रूसले युक्रेनमाथि गरेको हमलाको भत्सर्नासम्म गरेन।यसबारे संयुक्त राष्ट्रसंघमा भएका विभिन्न मतदानमा ऊ या त तटस्थ बस्यो, या अनुपस्थित रह्यो। भारतले अझै पनि रूसी हमलाको विरोध गरिसकेको छैन। अमेरिकी प्रतिबन्धका बाबजुद उसले रूसी कच्चा तेल सस्तोमा किनिरहेको छ र त्यसलाई प्रशोधन गरेर अन्तर्राष्ट्रिय बजारमा बेचिरहेको छ।रूस-युक्रेन युद्धमा भारतले सोचेजस्तो साथ नदिँदा अमेरिका खुसी छैन। तर यिनीहरूको सम्बन्ध कस्तो छ भने, भारतसँग बेखुसी भए पनि अमेरिकाले उसलाई चिढ्याउन चाहेको छैन। बरू फकाइरहेको छ।यसको एउटा कारण चीन हो।अमेरिका अहिले चीनसँग लामो भूराजनीतिक र आर्थिक प्रतिस्पर्धा गर्न कम्मर कसेर लागेको छ। उसलाई यो प्रतिस्पर्धा जित्न भारतको भूमिका कति महत्वपूर्ण छ भन्ने थाहा छ। त्यति बेला भारतीयलाई ‘बास्टर्ड्स’ भन्ने अहिले सय वर्ष पुगेका किसिन्जर भारतको अहिलेको विदेश नीति, विशेष गरी युक्रेन युद्ध बारेको नीतिलाई व्यवहारिक भनेर तारिफ गर्छन्। बाइडेनले मोदीलाई दिएको सत्कार त्यसैको एउटा पाटो हो।मोदी आफ्ना छिमेकी र मित्रराष्ट्रसँगको सम्बन्धबारे बोल्दा विभिन्न नयाँ नारा दिन माहिर छन्। यसैलाई निरन्तरता दिँदै उनले 'आर्टिफिसियल इन्टिलिजेन्स' मा भइरहेको विकासभन्दा अमेरिका र भारतको सम्बन्ध द्रुत गतिमा विकास भइरहेको भने। यो सम्बन्धलाई नयाँ 'ए-आई' अर्थात् अमेरिका-इन्डिया भनेर सम्बोधन गरेका छन्।मोदीले नौ वर्षअघि प्रधानमन्त्री भएपछि भारतमा एउटा पनि पत्रकार सम्मेलन गरेका छैनन्। तर उनी बाइडेनको अनुरोधमा अमेरिकामा संयुक्त पत्रकार सम्मेलन गर्न राजी भए। त्यही पत्रकार सम्मेनलमा वाल स्ट्रिट जर्नलकी पत्रकारले 'भारतमा भइरहेको धार्मिक अल्पसंख्यक माथिको भेदभाव र विरोधीको दमन' बारे प्रश्न गरिन्। यसको जवाफमा मोदीले 'भारतमा प्रजातन्त्र छ, भेदभाव र मानव अधिकार हनन हुने भए त भारतमा प्रजातन्त्र नै हुने थिएन' भनेर जवाफ दिएका छन्।यो भ्रमणमा भारत र अमेरिकाले विशेषगरी हातहतियारबारे महत्वपूर्ण सम्झौता गरे।भारत विश्वको सबभन्दा ठूलो हतियार आयातकर्ता हो। तर उसले मुख्यतः रूसी हतियार प्रयोग गरिराखेको छ। युक्रेनसँगको युद्धमा आफ्ना गोलाबारूद र हतियारको व्यापक प्रयोग गरेका कारण रूसले तत्काल भारतलाई चाहेर पनि हतियार बेच्न सक्ने अवस्था छैन। त्यस्तै यो युद्धमा रूसी हतियारको तुलनामा पश्चिमा हतियार सशक्त देखिएकाले पनि बिस्तारै अमेरिकी हतियारतर्फ भारतको आकर्षण बढेको छ।यो भ्रमणमा भारतले लगभग ३ अर्ब डलर बराबरका ड्रोनहरू अमेरिकासँग किन्ने सम्झौता भएको छ। वाल स्ट्रिट जर्नलका अनुसार ३० वटा अत्याधुनिक एमक्यु-९बी ड्रोनमध्ये केही भारतमै जडित हुने छन्। यी ड्रोनमध्ये केही नौसेनाले प्रयोग गर्ने छन् भने केही हिमालपारिको चीनमाथि निगरानी गर्न प्रयोग हुने छन्।दुई देशले अमेरिकी कम्पनी जनरल इलेक्ट्रिकको जेट फाइटरको इन्जिन भारतमा  बनाउने सम्झौता पनि गरेका छन्। अमेरिकाको एफ/ए-१८ फाइटरमा प्रयोग हुने यो इन्जिन भारतले बनाउने नयाँ फाइटर जेटमा प्रयोग हुने छ। सन्धि भएको नजिकका केही पश्चिमा मुलुक र इजरायलबाहेक अरू कसैसँग अमेरिकाले यस्तो संवेदनशील सैन्य प्रविधि बाँडेको छैन।भारतले पछिल्ला वर्ष हतियार किन्ने सम्झौता गर्दा आफ्नै देशमा पनि बनाउने गरी गर्दै आएको छ। रूससँग हतियार किन्दा र फ्रान्ससँग रफाएल फाइटर किन्दा पनि सुरूमा यस्तै सम्झौता गरिएको थियो। मोदीले प्रधानमन्त्री भएपछि त झन् 'मेक इन इन्डिया' को नारा दिँदै त्यसमा जोड दिएका छन्।अमेरिका पनि भारतले रूससँग किनेको हतियारभन्दा आफ्नो हतियार प्रयोग गरोस् भन्ने चाहन्छ। आफ्ना हतियार भारतमा बनाउन दिँदा अलिक सस्तो हुने र रूस र चीनसँग हतियार किन्ने अरू देशले पनि भारतमा बनेको आफ्नो हतियार किन्ने अमेरिकाको आशा छ।पछिल्लो समय भारतको प्रेस स्वतन्त्रता निकै खस्केको छ। सन् २०२३ को विश्व प्रेस स्वतन्त्रता सूचकांकमा १८० देशमध्ये पुटिनको रूसभन्दा मोदीको भारत ३ स्थान मात्र माथि अर्थात् १६१ औं स्थानमा छ। सधैं प्रजातन्त्र र प्रेस स्वतन्त्रताको दुहाइ दिने अमेरिकाले प्रेस स्वतन्त्रतामा लगभग रूस बराबर रहेको भारतसँग सम्बन्ध किन बढायो त?रूसले युक्रेनमाथि आक्रमण गरेपछि अमेरिकी राष्ट्रपति बाइडेनले यो युद्ध प्रजातन्त्रवादी र तानाशाहीबीचको लडाइँ भनेर घोषणा गरेका थिए। तर धेरैजसो गरिब र विकासशील राष्ट्रले त्यसलाई गम्भीरतापूर्वक नलिएपछि अमेरिका झस्किएको छ।भारतजस्तो कमजोरीसहितको प्रजातन्त्रिक देशलाई पनि चिढ्याउने हो भने चीन-रूसको तानाशाही मोर्चा झन् बलियो होला भन्ने डर अमेरिकालाई छ। त्यसैले पनि भारतलाई प्रजातन्त्र र मानव अधिकारबारे भाषण दिनुभन्दा उसलाई आफ्नो साथमा राख्न चाहन्छ।यसमा चीनविरूद्धको मोर्चाबन्दीबाहेक अमेरिकालाई अरू पनि फाइदा छ। बाइडेनको आफ्नै निजी स्वार्थ पनि छ। भारतीय डायस्पोरा अहिले विश्वमा सबभन्दा ठूलो छ। इकोनोमिस्ट पत्रिकाले संयुक्त राष्ट्रसंघको तथ्यांकको हवाला दिँदै अहिले विश्वमा रहेका २८ करोड १० लाख आप्रवासीमध्ये सबभन्दा धेरै १ करोड ८० लाख भारतीय मूलका रहेको बताएको छ। अमेरिकामै पनि मेक्सिकोपछि सबभन्दा धेरै भारतीय आप्रवासी छन्।अमेरिकामा रहेका भारतीय आप्रवासी धेरै शिक्षित मात्र नभएर प्रभावशाली पनि छन्। उनीहरू औसत अमेरिकीभन्दा दुई गुणा बढी कमाउँछन्। गुगलको माउ कम्पनी अल्फाबेट, माइक्रोसफ्ट, आइबिएम लगायत ठूला अमेरिकी कम्पनी भारतीय मूलका मानिसले हाँकिरहेका छन्। बाइडेनकै उपराष्ट्रपति कमला ह्यारिस पनि भारतीय मूलकी हुन्।अमेरिकाले दक्ष कामदारलाई दिने एच-१बी भिसा पाउनेमा गत वर्ष ७३ प्रतिशत भारतीय थिए। यसरी भारतीय आप्रवासी प्रभावशाली र ठूलो संख्यामा रहेकाले उनीहरूलाई साथ लिए अर्को वर्षको अन्त्यमा हुने निर्वाचन जित्न सजिलो हुने बाइडेनको ठम्याइ छ। त्यसैले यो सत्कार मोदीको व्यक्तिगत खातिरदारी नभएर भारतको अहिलेको हैसियतका लागि पनि हो।मोदीका लागि पनि यो खातिरदारी व्यक्तिगत रूपमा फाइदाजनक छ। उनी पनि अर्को वर्ष चुनावको सामना गर्दैछन्। आफूलाई अमेरिकाले त्यस्तो सत्कार दिन्छ भन्ने देखाएर भोट बटुल्न उनलाई अझ सजिलो हुनेछ।यो पनि:युक्रेनको प्रत्याक्रमणले चीन र भारतमा पार्ने प्रभाव ",opinion
"निकै वर्षअघि उसले त्रिभुवन विश्वविद्यालयका प्राध्यापक डा. माधवप्रसाद पोखरेलकृत एउटा निबन्ध पढेको थियो, शीर्षक बिर्सियो। निबन्धमा उनले कक्षामा पढ्न आउने विद्यार्थीका प्रवृत्तिहरूको चर्चा गरेका थिए। त्यो समय त्रिभुवन विश्वविद्यालयको केन्द्रीय क्याम्पसमा मानविकीतर्फका विभागहरूमा लगभग अनियन्त्रित संख्यामा विद्यार्थी भर्ना हुन्थे। भर्ना भएकामध्ये आधाजति आए भने पनि कक्षामा सयको हाराहारीमा विद्यार्थी हुन्थे।विद्यार्थीहरू अनेक प्रवृत्तिका हुने नै भए। प्राध्यापक पोखरेलका अनुसार पढाइमा रूचि भएको र मैले पढ्नु छ भन्ने भावना भएको विद्यार्थी अगाडितिर बस्छ। धमाधम टिपोट गर्छ। शिक्षकका प्रश्नको जवाफ दिन्छ, प्रश्न गर्छ। कहिलेकाहीँ बहस पनि गर्छ।दोस्रो थरी विद्यार्थी थोरै पछाडि बस्छ, शिक्षकलाई ध्यानपूर्वक सुन्छ, टिपोट गर्छ तर प्रश्न गर्दैन, प्रश्नको जवाफ दिन पनि अघि सर्दैन। तेस्रो थरी विद्यार्थी अलिक पछाडि बस्छ, खल्तीमा एउटा कापी च्यापेर आएको हुन्छ। कुनै बेला केही टिपोट पनि गर्छ, खासखुस गफ पनि गर्छ। शिक्षकतिर उति ध्यान हुँदैन। चौथो थरी चाहिँ पछाडि बस्छ। शिक्षकसँग मतलब राख्दैन। हाँस्छ, गफ गर्छ। अरूलाई असर पर्छ कि भन्ने पनि वास्ता गर्दैन। चौथोलाई पनि बिर्साउने माहिर पाँचौं थरीको पनि हुनसक्छ। यो केही बेर कक्षामा बस्छ, बेपर्वाह देखिन्छ र पछाडितिरको ढोकाबाट आफूखुसी बाहिर निस्किन्छ।यो भयो स्नातकोत्तर तहका विद्यार्थीको कुरा जसलाई म किन यहाँ उपस्थित छु, मैले किन पढ्नुपर्छ, कस्तो नतिजा प्राप्त गर्नुपर्छ, पढाइ पूरा गरिनँ वा नतिजा राम्रो आएन भने के हुन्छ भन्ने थाहा हुन्छ।यहाँ कुरा गर्न लागेको चाहिँ विद्यालय तहका विद्यार्थीको हो। माध्यमिक तहमा पुगेका विद्यार्थीहरू केही सचेतजस्ता देखिए पनि प्रवृत्तिगत हिसाबले प्राध्यापक पोखरेलले पहिचान गरेअनुसारै मिल्दाजुल्दा देखिन्छन्। प्राध्यापक पोखरेलले लेखेका विद्यार्थीको जस्तो चेतना त हुने भएन नै।बालबालिकाहरू काँचो माटो मानिन्छन्। काँचो माटोको भन्नुको अर्थ त्यसबाट जे चाह्यो त्यही बनाउन सकिन्छ भन्ने हो। राम्रो मूर्ति, नराम्रो मूर्ति, मट्यांग्रो इत्यादि जे बनाए पनि भयो, डल्लो पारेर फ्याँके पनि भयो, यसै सुक्न दिए पनि भयो, भिजेर झन् गिलो हुँदै बग्न दिए पनि भयो।यस हिसाबले प्राथमिक र आधारभूत तहको विद्यार्थी काँचो माटो नै हुने भयो। यी विद्यार्थी के बन्ने भन्ने कुरा हुनुभन्दा अघि यिनलाई कस्तो बनाउने भन्ने कुरा प्रमुख हुन्छ भन्ने उसलाई लाग्छ। काँचो माटो आफैं जता पनि बांगिन, थेप्चिन सक्ने भयो। यसलाई खास आकार दिने काम घरपरिवार, समाज, विद्यालय र शिक्षा प्रणालीको हो।यहाँ विद्यालय भन्नु शिक्षकहरूको समूह हो। शिक्षा प्रणाली भन्नु शिक्षा नीति, पाठ्यक्रम, पाठ्यपुस्तक र शैक्षिक सामग्री, भौतिक सुविधा, दक्ष शिक्षक, शिक्षण विधि र शैली, खासखास जनशक्ति उत्पादनको लक्ष्य इत्यादिको समग्रता हो।शिक्षकलाई कक्षा शान्त चाहिन्छ। कक्षा शान्त हुनै पर्छ नत्र शिक्षण–सिकाइ प्रभावकारी हुँदैन। कक्षा जति तल्लो तहको भयो शान्ति उति नै कठिन हुन्छ। सामान्यतया शान्त हुनुको अर्थ विद्यार्थी चुप लागेर बुस्नु हो, शिक्षकतर्फ ध्यान दिनु हो।विद्यालय तहको विद्यार्थी स्वभावैले चञ्चले हुन्छ, अस्थिर हुन्छ। कक्षा कोठामा चालीस जना विद्यार्थी छन् भने यिनलाई सम्हालेर पढाउनु–सिकाउनु चानचुने काम होइन। कहिलेकाहीँ त ससाना विद्यार्थीको मुद्दा मिलाउँदैमा आधा समय सकिन्छ।खेल्दै सिक्दै भन्नु पनि सिक्नलाई खेल्नु हो। सिक्नलाई खेल्ने भएपछि कक्षा त शान्त हुनै पर्ने भयो। कक्षा शान्त बनाउन बालबालिकालाई डर देखाउनुपर्‍यो। म कुटिन सक्छु भन्ने डर हुनुपर्‍यो। मनमा डर भएपछि बोल्ने भएन। नबोल्नु भनेको प्रकारान्तरले शिक्षकसँग पनि नबोल्नु हो।सिकाइको महत्व र भविष्यको आशा देखाएर विद्यार्थी शान्त गराउन शिक्षकसँग खास सिप चाहिन्छ। विद्यालयमा खास किसिमको भौतिक पूर्वाधार पनि चाहिन्छ।शिक्षकसँग डराएर नबोलेपछि विद्यार्थी–शिक्षक संवाद कमजोर हुने भयो। विद्यार्थीले शिक्षकलाई आफ्नो मनको कुरा नभन्ने भयो। जिज्ञासा नराख्ने भयो, प्रश्न नसोध्ने भयो। यसो भएपछि एक हिसाबले शिक्षकलाई सजिलो हुने भयो।उसको अनुभव के छ भने विद्यार्थी जति सिक्दै र कुरो बुझ्दै जान्छ मनमा उति नै जिज्ञासा अर्थात् प्रश्न उब्जिँदै जान्छ। कक्षामा कुनै खास पाठ पढाउँदै–सिकाउँदै जाँदा विद्यार्थीको मनमा उत्पन्न हुनुपर्ने प्रश्न के हो भन्ने कुरा शिक्षकलाई थाहा हुन्छ।ऊ यस्ता प्रश्नको अपेक्षा गर्छ र भन्छ– यति कुरा सिकेपछि, जानेपछि तिम्रो मनमा कुनै प्रश्न उत्पन्न हुनुपर्ने हो, यसमा कुनै प्रश्न छ कि छैन? यहाँ के प्रश्न हुन सक्छ?पृथ्वी घुम्छ भनेर पढाउँदा विद्यार्थीको मनमा हाम्रो घर किन घुम्दैन, हाम्रो घरको ढोका किन सधैं पूर्वको पूर्वै छ भन्ने प्रश्न उठ्न सक्छ। यहाँ अपेक्षित एउटा प्रश्न पनि यही हो। यो प्रश्न उठ्नुको अर्थ विद्यार्थी जिज्ञासु हुनु हो, सोध्नु भनेको प्रष्ट हुन खोज्नु हो। यस्तो प्रश्न कल्पना गरेन भने विद्यार्थीले जे जान्नुपर्ने हो त्यो ठ्याक्कै जान्यो वा केही पनि मेसो पाएन भनेर शिक्षकले थाहा पाउनुपर्‍यो।यी दुईमध्ये के हो? शिक्षक प्रष्ट हुनुपर्‍यो। शिक्षकले त्यही प्रश्न सोधेर खास कुरा थाहा पाउन सक्ने भयो। कहिलेकाहीँ विद्यार्थीले अपेक्षित प्रश्न ठ्याक्कै भन्छ। कहिलेकाहीँ विद्यार्थीले नै सोधेको हुन्छ। मुख्य कुरा कक्षामा यस्तो गतिविधि कति हुन्छ, कति विद्यार्थी यस्तो गतिविधिमा सहभागी हुन्छन् भन्ने हो।विद्यार्थीलाई के लाग्छ भने शिक्षकले प्रश्न सोधेपछि ठिक ढंगले जवाफ दिनुपर्छ। जवाफ ठिक भएन भने कुनै न कुनै सजाय हुनसक्छ, सजाय नभए पनि साथीका सामुन्ने लज्जित हुँला। मनमा यस्तो लागेपछि जवाफ दिन अग्रसर हुने कुरै भएन। यस्तो विद्यार्थीले प्रश्न त झन् सोध्ने नै भएन।उसको ठहर के छ भने बहुधा विद्यार्थी जिज्ञासु नै हुन्छ, मनमा अनेक प्रश्नहरू हुन्छन्। प्रश्न पाठसँग सम्बन्धित वा असम्बन्धित जे पनि हुन सक्छ। तिनको उमेर नै जिज्ञासाको हो।विद्यार्थीले प्रश्न सोध्न खास वातावरण अपेक्षा गरेको हुँदो रहेछ– यो प्रश्न सोधेबापत म हुस्सु, बुद्धु नठहरिऊँ, त्यति पनि नजानेको भनेर गाली नखाऊँ। यति कुरा पक्का भएपछि प्रश्न पक्का सोध्छ। उसको अनुभव यस्तै छ।शिक्षकले सोधेको प्रश्नको उत्तर दिनमा पनि विद्यार्थीको अपेक्षा यस्तै हुँदो रहेछ।ऊ विद्यार्थीलाई प्रश्न सोध्न प्रेरित गर्छ। कहिलेकाहीँ विद्यार्थीलाई उत्तर लेख्न होइन प्रश्न लेखेर ल्याउन गृहकार्य दिन्छ। कुनै खास पाठबाट प्रश्न लेख्न अर्थात् प्रश्न बनाउन उत्तर लेख्नजस्तै गरी पाठ पढ्नुपर्ने हुन्छ। पाठ नपढी न उत्तर फेला पर्छ, न प्रश्न।पाठ राम्ररी नपढेको र विषयको सम्यक ज्ञान नभएको शिक्षकले राम्रो प्रश्न बनाउन सक्दैन र उत्तरपुस्तिका सम्यक ढंंगले परीक्षण गर्न पनि सक्दैन भन्ने उसको मान्यता छ। यो मान्यता उसको अनुभवको कसीमा खारिएर बनेको हो।ऊ विद्यार्थीलाई भन्छ– जति जानेका छौ त्यति नै भन, लेख; जसरी जानेका छौ त्यसरी नै भन, लेख; तिमीले भन्न–लेख्न नजाने बापत आकाश खस्ने छैन, पहिरो जाने छैन, भुँइचालो पनि आउने छैन।प्रश्नको हकमा पनि यही हो, तिम्रो मनमा भएको प्रश्न सोध, जे सोध्न मन लागेको छ त्यो सोध।यसो भन्नु विद्यार्थीभित्रको संकोच वा सम्भावित सजायको डर भगाउने प्रयास हो। शिक्षकसँग निःसंकोच संवाद गरोस्, प्रश्न गरोस् भन्ने हो। शिक्षक र विद्यार्थीका बीचको संवादले सिकाइ प्रभावकारी हुन्छ भन्ने उसको निष्कर्ष छ।माध्यमिक तहमा विद्यार्थीलाई प्रेरित गर्न सम्भव भए पनि प्राथमिक तहमा निकै कठिन हुन्छ। यी विद्यार्थीसँग अनेक जिसाज्ञा हुन्छन् तर प्रश्न हुँदैन। प्रश्न गर्न सक्ने नै हुँदैन। यिनलाई क्रमशः प्रश्नतर्फ डोहोर्‍याउन सकिन्छ, यिनको मनबाट संकोच मेटाउन सकिन्छ भन्ने उसलाई विश्वास छ।उसका एक जना अग्रज शिक्षक भन्थे– कक्षामा 'पिन ड्रप साइलेन्स' गतिलो कुरा होइन। पिन ड्रप साइलेन्स अर्थात् पिन खसेको पनि सुनिने गरी शान्त, यस्तो अवस्था कि त्रासमा हुन्छ कि शोकमा। कक्षाकोठामा त संवाद हुन्छ, छलफल हुन्छ अर्थात् सिकाइका निमित्त विद्यार्थी–शिक्षक संवाद, सहपाठी संवाद र यस्तै किसिमको छलफल हुन्छ।यसो भएपछि पिन खसेको आवाज सुनिने भएन।यस्तैमा कहिलेकाहीँ विद्यार्थी भन्छ– सर हल्ला भयो, मिस हल्ला भयो। हल्ला गर्नेलाई गालामा हान्नू न, लठ्ठीले हान्नू न, कन्सिरी तान्नू न, घुँडा टेकाउनू न, कुखुरो बनाउनू न, बाहिर निकाल्नू न।विद्यार्थीले सजायका यी तरिका शिक्षकबाटै सिकेको हो, घरबाट पनि अलिकति सिकेको हुन सक्छ।फलाना सर कस्तो कडा हुनुहुन्छ, फलाना मिसले त गाला चड्काउनु हुन्छ। तपाईंलाई सबैले हेप्छन्, अलिक कडा हुनू न!विद्यार्थीहरू कहिलेकाहीँ उसलाई यसो भन्छन्।हल्ला नियन्त्रण गर्न तर्साउनुपर्छ। शिक्षकका लागि सबैभन्दा उत्तम विकल्प यही हो। शिक्षक तर्साउने काममा अभ्यस्त छ, विद्यार्थी तर्सिन अभ्यस्त छन्। जोसँग विद्यार्थी डराउँदैन त्यो के शिक्षक! ऊ बहुधा यस्तै धारणा व्याप्त देख्छ, शिक्षक र विद्यार्थी दुबैमा, कहिलेकाहीँ अभिभावकमा पनि।फलाना सर वा मिसको कक्षामा त हल्ला हुन्छ भन्ने सूचना प्रधानाध्यापकसम्म पुग्छ। यस्तो सूचना उनका लागि प्रिय हुने भएन। प्रधानाध्यापकलाई कक्षा शान्त हुनुपर्छ, शिक्षकले राम्ररी पढाउनुपर्छ भन्ने थाहा छ तर कस्तो हल्ला कति हुन्छ, किन हुन्छ भन्ने थाहा छैन।थाहा हुने पद्धति नै छैन किनभने जे पद्धति छ त्यसले प्रधानाध्यापकलाई विधिले भन्दा बढी तजबिजले चल्ने बनाएको छ।भारतीय दार्शनिक ओशोले एउटा कथा भनेका छन्– कुनै एउटा सहरमा धेरै वटा चर्च थिए। तीमध्ये एउटा मुख्य चर्च थियो। मुख्य चर्चका मुख्य पादरी वर्षमा एकपटक सहरका सबै चर्चको भ्रमणमा जाने चलन थियो। मुख्य पादरी चर्चमा आएका बखत स्वागतमा घण्टीहरू बजाउने चलन थियो।एकपटक एउटा चर्चमा घण्टीको आवाज सुनिएन। भ्रमणमा आएका मुख्य पादरी छक्क परे अनि सोधे– आज यहाँ घण्टी किन बजेन?जवाफमा सानो चर्चका पादरीले भने– यसका हजार कारण छन्।मुख्य पादरी छक्क परे, हजार कारण! अनि सोधे– तीमध्ये एउटा कारण के हो?'कारण के हो भने यो चर्चमा घण्टी नै छैन।'मुख्य पादरीले भने– भो, पुग्यो, बाँकी नौ सय उनान्सय कारण भन्नु परेन।कथा सकियो। ऊ यो आलेख यही कथाको प्रसंगबाट बिट मार्छ। हाम्रो शिक्षण–सिकाइ प्रक्रिया कमजोर हुनका वा प्रभावकारी नहुनका अनेक कारणहरू हुन सक्छन्, हजार वा अझ बढी पनि।कारण शिक्षा नीति हो कि, पाठ्यक्रम हो कि वा पाठ्यपुस्तक र शैक्षिक सामग्री? कमजोर भौतिक सुविधा कारण हो कि! शिक्षा प्रशासक, शिक्षक, शिक्षण विधि र शैली इत्यादि कुन चाहिँ मुख्य कारण हो? अभिभावक र विद्यार्थी हुर्केको समाज पनि कारण हो कि!शिक्षक, अध्येता, शिक्षाविद्, शिक्षा प्रशासक, नीतिनिर्माता इत्यादि सबैले मुख्य एउटा कारण थाहा पाउनु जरूरी छ, उल्लिखित प्रश्नको सिधा जवाफ हुन जरूरी छ भन्ने उसलाई लागेको छ। त्यही कारणको खोजीमा ऊ पनि छ।खासमा ऊ हजार कारणमध्ये शिक्षक कति हो, उसको जिम्मेवारी र उत्तरदायित्व कति हो भन्ने जान्न चाहन्छ किनभने ऊ एक शिक्षक हो।अनि ऊ यो पनि जान्न चाहन्छ, उक्त कुरा शिक्षक आफैंले थाहा जान्नुपर्ने हो कि कोही कसैले जानकारीको बाटो देखाइदिनुपर्ने पनि हो। खासमा घण्टी बजाउने कसले हो, ककसले हो?ऊ जवाफको खोजीमा छ। (गोविन्द लुइँटेलका अन्य लेखहरू पढ्न यहाँ क्लिक गर्नुहोस्)",opinion
"अहिले नेपालमा ठेउला र दादुराको प्रकोप सँगसँगै देखिएको छ। यसैबीच पहिलोपटक मंकीपक्स अर्थात् एमपक्स पनि पुष्टि भएको स्वास्थ्य मन्त्रालयले असार १ गते विज्ञप्तिमार्फत् जानकारी दिएको छ।यी तीनवटै संक्रमणहरू हुँदा खासगरी शरीरमा बिबिराहरू देखिन थालेपछि मात्र हामी चिकित्सककहाँ जाने गर्छौं। लक्षणको हिसाबले यी तीनवटै संक्रमणहरूको धेरै हदसम्म मिल्दोजुल्दो लक्षण छन्।ठेउला र दादुरामा पनि मंकीपक्स संक्रमितमा देखिने बिबिराहरू देखिने गर्छ। यसर्थ पनि बिबिरा वा लक्षणहरूको आधारमा मंकीपक्स छुट्याउन गाह्रो हुन्छ।ठेउला भेरीसेला जोसटर भाइरसको कारणले हुने गर्दछ। संक्रमण भएको औसत १४ देखि १६ दिनमा ठेउलाको लक्षण देखिने गर्छ।अझ यसरी बुझौं कि कुनै व्यक्ति ठेउला संक्रमितसँग रहेको औसतमा १४ देखि १६ दिनमा सो व्यक्तिमा ठेउलाको लक्षण देखिन सक्छ। शरीरमा बिबिरा देखिनु १ देखि २ दिन अगाडि सामान्य ज्वरो वा आलस्य हुने गर्छ भने बच्चाहरूमा सिधै बिबिराहरू देखिन सक्छ।ठेउलालाई उच्च तथा तीव्र गतिमा फैलिने संक्रामक रोग मानिन्छ। संक्रमितको थुकको छिटा, फोका/बिबिराबाट निस्किने तरल पदार्थबाट भाइरस सजिलै सर्ने गर्छ। बिबिरा निस्किन रोकिएको २४ घण्टापछि भने बिरामीलाई संक्रमित मानिँदैन। बिबिरा रातो, हल्का उठेको र पछि पानी फोकामा (ब्लिस्टर) परिणत भई फुट्ने गर्छ र यो प्रक्रिया वा चरणहरु एकैपटक शरीरमा देखिने गर्छ। यो छाती, पछाडि, अनुहार हुँदै शरीरभरि देखिने गर्छ।मंकीपक्स अर्थात् एमपक्स अफ्रिकी महादेशमा ५० वर्ष अगाडि नै देखिएको थियो। अफ्रिकी महादेशमा मात्र सीमित रहेको एमपक्स केही वर्षदेखि आयातित रोगको रूपमा अमेरिका युरोपमा पुग्ने गरेको छ।सन् २०२२ मा भने युरोप र अमेरिकामा पनि यो संक्रमण समुदाय स्तरमै फैलिएको थियो। ७५ देशमा झन्डै १६ हजार बढी मानिसमा एमपक्स पुष्टि भएपछि विश्व स्वास्थ्य संगठनले 'अन्तर्राष्ट्रिय जनस्वास्थ्य आपतकाल' घोषणा गरेको थियो। एक महिनाअघि मात्रै विश्व स्वास्थ्य संगठनले एमपक्सलाई 'अन्तर्राष्ट्रिय जनस्वास्थ्य आपतकाल' अन्त्यको घोषणा गरेको थियो।एमपक्स संक्रमितको सम्पर्कमा रहेको पहिलो दिनदेखि २१ दिनसम्ममा लक्षणहरू देखिने गर्छ। ज्वरो आउनु, लिम्फ ग्रन्थी सुन्निनु, घाँटी दुख्नु, जिउ दुख्नु, आलस्य हुनु यसका लक्षण हुन्। तर यस्ता लक्षण देखिएका बिरामीहरू स्वास्थ्यकर्मीसँग जाँच गराउन भने कम जाने गर्छन्। धेरैजसो यस्तो अवस्थामा औषधि पसलमा गएर आफैं औषधि खाने प्रचलन छ।शरीरमा बिबिराहरू देखिन थालेपछि मात्र उपचारका लागि स्वास्थ्यकर्मीकोमा जाने गरिन्छ। एमपक्स संक्रमितमा पनि ठेउलामा जस्तै बिबिरा रातो, हल्का उठ्ने र पछि पानी फोका (ब्लिस्टर) वा पिपमा परिणत भई फुट्ने र पाप्रा भई उप्किने गर्छ।अनुसन्धानहरूले यस्ता घाउ/फोकाहरू बढी गुप्तांग/मलद्वारमा देखिने गरेको देखाएको छ। यद्यपि यस्ता घाउ/फोकाहरू क्रमश: छाती, पेट, अनुहार तथा हात/खुट्टाहरूमा पनि देखिने गर्छ।अधिकांश एमपक्स संक्रमितहरू कुनै न कुनै सहवासमा संलग्न भएको अनुसन्धानले देखाएको थियो। तर संक्रमितको थुकको छिटा, संक्रमितको घाउ/फोकाको तरल पदार्थ, संक्रमितले प्रयोग गरेका सरसामान आदिबाट पनि एमपक्स सजिलै सर्ने गर्छ।यी दुबै संक्रमणको सर्ने तरिका, लक्षण, बिबिराको प्रकृति र फैलने तरिका उस्तै-उस्तै हुँदा ठेउला वा एमपक्स छुट्याउन गाह्रो पर्छ। यसका लागि  प्रयोगशाला परीक्षण नै गर्नुपर्छ। एमपक्स पहिलोपटक नेपालमा पुष्टि भयो भन्दैमा त्रसित वा आत्तिनु पर्दैन। एमपक्सलाई पनि अरू छाला तथा यौन रोगहरू भन्दा पृथक तरिकाले हेरिनु हुन्न। समयमा निदान र उपचार गरियो भने एमपक्सबाट हुनसक्ने जटिलतालाई सजिलै रोक्न सकिन्छ।(लेखक शुक्रराज ट्रपिकल तथा सरूवा रोग अस्पतालका क्लिनिकल रिसर्च युनिटका संयोजक हुन्।)(लेखकका अन्य लेख यहाँ पढ्न सकिन्छ।)",opinion
"सेतोपाटीमा आजदेखि पडकास्ट सुरू गरेका छौं। यो पडकास्ट ‘पेरिस्कोप’ मा अन्तरार्ष्ट्रिय राजनीति, सामरिक तथा भूराजनीतिक विषय, विज्ञान र प्रविधि लगायतका विषयमा चर्चा गर्नेछौं।आज हामी रूसविरूद्ध युक्रेनले सुरू गरेको प्रत्याक्रमणबारे कुरा गर्दैछौं।  युक्रेनको प्रत्याक्रमणले विशेष गरी हाम्रा दुई छिमेकी भारत र चीनमा कसरी प्रभाव पार्छ भनेर छलफल गर्दैछौं।   रूस र युक्रेनबीच झन्डै ५ सय दिनदेखि युद्ध चलिरहेको छ। हाल युक्रेनको लगभग १५ प्रतिशत भूभाग रूसको नियन्त्रणमा छ। हिउँदको बेलामा हिमपातका कारण कम भएको युद्ध एक पटक फेरि चर्किन थालेको छ। तापक्रम बढ्न थालेपछि युक्रेन यति बेला पश्चिमाको साथ लिएर प्रत्याक्रमणमा उत्रिएको छ।आज हामी यही प्रत्याक्रमणबारे कुरा गर्नेछौं।कुरा सुरू गरौं सन् १९४१ अगस्टको एउटा घटनाबाट।दोस्रो विश्वयुद्धताका सोभियत संघका शासक जोसेफ स्टालिनले डिनाइपर नदीको ज्यापोरेजियामा बनाएको बाँध भत्काउन आदेश दिए। ज्यापोरेजियाको त्यो बाँध  हिटलरको सेनालाई रोक्ने अस्त्रको रूपमा प्रयोग गरिएको थियो। जर्मनीले अन्य देशका पूर्वाधार कब्जा गरेर प्रयोग गरेजस्तो गर्न नदिने भन्दै स्टालिनले बाँध भत्काउन लगाएका थिए। तर त्यो बाँध भत्काए पनि उनले हिटलरका सेनालाई अघि बढ्नबाट धेरै समय रोक्न भने सकेनन्। जुन ६ मा त्यही डिनाइपर नदीको नोभा काखोभा भन्ने बाँध बिहानै फुट्यो। रूस र युक्रेनले उक्त बाँध फुटाएको भन्दै एक अर्का माथि आरोप लगाए। त्यो बाँध विस्फोटसँगै युक्रेनले रूसमाथि प्रत्याक्रमण सुरू गरेको सार्वजनिक भएको छ। रूस नियन्त्रित क्षेत्रमा रहेको यो बाँध टुट्दा तात्कालीक रूपमा भने रूसलाई फाइदा पुग्ने देखिन्छ। युक्रेनी सेना नदी तरेर आउनबाट रोक्न रसियाले उक्त कदम चालेको देखिन्छ। किनभने काउन्टर अट्याकको तयारीमा रहेको युक्रेनी सेनालाई बाँध फुटेर आएको बाढीले अप्ठ्यारो पर्ने देखिन्छ। बाढीका कारण त्यहाँबाट युक्रेनले आक्रमण गर्न नसक्ने भएपछि त्यहाँ तैनाथ आफ्ना सेना अन्त लैजाने पनि रूसको उद्देश्य देखिन्छ। तर यो बाँध रूसका लागि पनि उत्तिकै महत्त्वपूर्ण छ। राष्ट्रपति भ्लादिमिर पुटिनको इज्जतको सवाल बनेको क्राइमियाका लागि यही बाँधबाट पानी पठाउने गरिएको छ। कतै क्राइमियालाई अप्ठ्यारो पार्न युक्रेनले नै बाँध फुटाएको त हैन भन्ने प्रश्न पनि सँगै जन्मिएको छ। तर अहिले खोला तरेर आक्रमणको तयारी गरिरहेको अवस्था भएकाले यो काम युक्रेनले गरेकोमा धेरैको विश्वास छैन। युक्रेनले सुरू गरेको यो प्रत्याक्रमण योजना नेटोको सहयोगमा तयार पारेको हो। जसका लागि अमेरिका लगायतका मुलुकले युक्रेनी सेनाका ९ वटा बिग्रेडलाई ट्याङ्कसहित सम्पूर्ण हातहतियार दिएर तालिम दिएका छन् र यही ९ वटा बिग्रेडको परिचालनमा युक्रेनको योजना निर्भर हुनेछ। पूरै युक्रेन कब्जा गर्ने योजनासहित आक्रमणमा उत्रिएको रूस पछि हटेपछि अहिले झन्डै एक हजार किलोमिटरको फ्रन्टलाइन बनेको छ। बाहिरिएका सूचना अनुसार युक्रेन एकसाथ विभिन्न ठाउँमा आक्रमणको योजनामा छ। यसरी आक्रमण गर्दा बिरालो र मुसाको खेलजस्तै आक्रमणपछि रूसको प्रतिक्रिया पर्खने काम हुन्छ। जहाँ रूस कमजोर देखिनेछ त्यस्तो ठाउँमा यही तालिमप्राप्त बिग्रेडमार्फत् धक्का दिने योजना युक्रेनको छ। पश्चिमा विश्लेषकहरूले  मुख्यतः  ३ ठाउँमा आक्रमणको तयारी भइरहेको बताएका छन्। जसमध्ये पहिलो लुहान्स्क र बाखमुत क्षेत्र,  दोस्रो डोनेत्स्क क्षेत्र र तेस्रो ज्यापोरेजिया क्षेत्र हुनेछ।इकोनोमिस्ट म्यागेजिनले ज्यापोरिजिया क्षेत्रमा कब्जा गर्दा युक्रेनलाई क्राइमियासँग खेरसनबाट जोडिएको लेन्डब्रिज टुटाउन मद्दत पुग्ने उल्लेख गरेको छ। यसरी ज्यापोरिजिया क्षेत्र कब्जा गरेपछि त्यहाँका रूसी सेना कि त भाग्नुपर्ने नभए आत्मसमर्पण गर्नुपर्ने अवस्था आउन सक्छ। रूसी सेनाले अहिले यही ज्यापोरिजिया क्षेत्रमा युक्रेनी सेनालाई रोक्नका लागि डिनाइपर नदीको बाँध फुटाएको आकलन छ।  तर बाँध टुट्दाको क्षति भने दुवैतर्फ भइराखेको छ। यो बाढीले युक्रेनी सेनालाई अघि बढ्न रोकेको भए पनि आफू नियन्त्रित किनारतर्फ रूसी सेनाले बनाएका रक्षात्मक संरचना पनि बिगारिरहेको छ।अहिले डिनाइपरमा बाढी आएको भए पनि त्यो पानी सुकेपछि युक्रेनलाई आक्रमण गर्न सहज हुने पश्चिमा विश्लेषकको दाबी छ। त्यसो त रूसी राष्ट्रपति भ्लादिमिर पुटिनले पनि पत्रकारसँगको अन्तर्क्रियामा युक्रेनले गरेको प्रत्याक्रमण विफल पारेको जनाएका छन्। र अहिलेको स्थितिबाट अघि बढ्न नसक्ने दाबी गरेका छन्। साथै उनले युक्रेनको थप भूमि लिने समेत दाबी गरेका छन्। तर क्राइमियामा पानी लैजाने त्यति महत्त्वपूर्ण बाँध फुटाउनुपर्ने अवस्थासँग उनको दाबी मेल खाँदैन। युक्रेनको सेना अगाडि बढ्न सक्छ भन्ने डरकै कारण बाँध फुटाउनु परेको हो। अब यो युद्ध कसरी अघि बढ्न सक्छ त्यसमाथि चर्चा गरौं। युद्धमा कहिल्यै पनि एउटा पक्षमा मात्र नतिजा निर्भर हुँदैन। जारी युद्धमा युक्रेनले कसरी प्रत्याक्रमण अगाडि बढाउँछ र रूसले त्यसको सामना कसरी गर्छ भन्ने विषय महत्त्वपूर्ण हो। साधारणतया युद्धमा डिफेन्ड गर्नुभन्दा आक्रमण गर्न धेरै गाह्रो हुन्छ। त्यही भएर नै रूसको जस्तो शक्तिशाली सेना पनि किभ कब्जा गर्न नसकेर फर्किनुपरेको हो।बराबर क्षमताका दुई सेना छन् भने सफल हुनका लागि आक्रमण गर्नेसँग १ को बराबर ३ जना सैनिक हुनुपर्छ भनिन्छ। यस अर्थमा दोस्रो विश्वयुद्धपछि कुनै पनि देशले बनाएको सबैभन्दा बलियो रक्षात्मक संरचना बनाएर पर्खिरहेको रूसी सेनालाई लखेट्न युक्रेनलाई गाह्रो हुनेछ। तर आफ्नो देशकै अस्तित्वका लागि लडिरहेको युक्रेनी सेना यो युद्धको सुरूदेखि नै रूसी सेना भन्दा धेरै नै साहसिक देखिएका छन्।यो युद्धमा जोडिएको अर्को महत्त्वपूर्ण पक्ष भनेको अमेरिका लगायतका पश्चिमा मुलुक हुन्। उनीहरूले युक्रेनलाई आवश्यक ट्याङ्क लगायतका हातहतियार दिइरहेका छन्। युक्रेनी सेनाले अमेरिकी एफ १६ लडाकू विमानका लागि तालिम समेत लिइरहेको छ। यदि एफ १६ विमान युक्रेनी सेनाले प्रयोग गर्न पायो भने त्यसले युद्धको नतिजामा फरक पर्न सक्छ। अब कुरा गरौं रूस-युक्रेन युद्धले विशेष गरी हाम्रा छिमेकी चीन र भारतमा परेको असर र उनीहरूको रणनीतिको विषयमा। कुरा सुरू गरौं चीनबाट।युक्रेनमाथि आक्रमण गर्नुअघि पुटिन २०२२ को फेब्रुअरीको सुरूमा बेइजिङ पुगेका थिए। त्यहाँ उनले चिनियाँ राष्ट्रपति सी जिनपिङसँग भेट गरेका थिए। भेटपछि रूस र चीनले ‘नो लिमिट्स फ्रेण्डसिप’ को घोषणा गरेका थिए। आक्रमण गर्नु ठीक ३ साता अघि भएको भेटमा पुटिनले चीनलाई आक्रमणको योजनाबारे जानकारी दिएको विश्वास गरिन्छ। चीनले उक्त आक्रमणमा सहमति दिए नदिएको विषय यकिन छैन। सम्भवत: चीनले त्यति बेला पुटिनले सजिलै युक्रेन कब्जा गर्ने अनुमान गरेको थियो। ठ्याक्कै त्यस्तै अनुमान पश्चिमा मुलुकहरूको पनि थियो। रूसको शक्तिशाली सेना युक्रेन प्रवेश गरेपछि युक्रेनले रोक्न नसक्ने धेरैको आकलन थियो। अझ पश्चिमाहरूले त कब्जा गरेको केही समयपछि कसरी त्यहाँका विद्रोहीहरूलाई सघाउने भन्ने योजना निर्माण गर्न थालिसकेका थिए। तर पुटिनले भनेजस्तो रूसी सेनाले राजधानी किभ कब्जा गर्न सकेन। फरेन अफेयर्स र इकोनोमिस्ट म्यागेजिनमा लेख्ने पश्चिमा विश्लेषकहरूका अनुसार रूस किभसम्म पुग्न नसक्नु पनि चीनले आफ्ना लागि फाइदाका रूपमा लिएको थियो। किनभने उनीहरू रूसले यो युद्ध जित्नेमा निश्चित थिए। बरू ढिला गरी युद्ध जित्दा रूस केही कमजोर हुने र त्यसको फाइदा आफूलाई मिल्ने चिनियाँको बुझाइ  थियो। जति रूस कमजोर हुन्छ त्यति नै आफू माथि निर्भर हुने उनीहरूको विश्वास थियो। किनभने युद्धसँगै अमेरिकालगायत पश्चिमा मुलुकले रूसलाई प्रतिबन्ध लगाएका थिए। उनीहरूको ठूलो धनराशि रोक्का गरिदिएका थिए। त्यसरी रूस कमजोर भए फाइदा आफूहरूलाई मिल्ने चिनियाँको आकलन थियो। तर युद्धमा जब रूस धेरै पछि हट्ने र हार्नेसम्मको अवस्था बन्न थाल्यो चिनियाँहरू झस्किएको पश्चिमा विश्लेषकहरूको दाबी छ। जब युक्रेनले खार्खिभ र खेरसन रूसबाट खोस्यो तब चिनियाँहरू रूसले कतै हार बेहोर्ने अथवा तहसनहस हुने त हैन भनेर चिन्तित भएका छन्। युक्रेनी सेना विजयी हुँदा आफ्नो अलायन्समा रहेको रूस कमजोर बन्ने र त्यसले थप घाटा हुन्छ भनेर सोचेको देखिन्छ।सन् १९७९ मा भियतनाम आक्रमण गर्दा लज्जास्पद नतिजा भोगेपछि अर्को कुनै युद्ध नलडेको चीनलाई अमेरिकाले युक्रेन युद्धमा आफ्ना सैनिक मैदानमा नउतारे पनि महत्त्वपूर्ण अनुभव बटुलिरहेको छ भन्ने लाग्न थाल्या छ।चीनले सधैं अमेरिकाले अन्य मुलुकमा आक्रमण गर्दा अन्य मुलुकको सार्वभौमसत्ताको सम्मान गर्न आग्रह गर्ने गरेको थियो तर यो प्रकरणमा कहिल्यै पनि उनीहरूले रूसलाई युक्रेनको सार्वभौमसत्ताको सम्मान गर्न आग्रह गरेनन्। बरू नेटो र पश्चिमा मुलुकहरूको दादागिरीका कारण आक्रमण गर्न बाध्य पारेको टिप्पणी गरेका थिए। रूसले हार्न पनि सक्ने र यो युद्धले आफूलाई घाटा लाग्न थालेको आकलन गरेपछि मात्र चीनले मध्यस्थताको कुरा सुरू गरेको देखिन्छ।अमेरिकासँगको लामो सामरिक प्रतिस्पर्धामा युरोपलाई अमेरिकाबाट अलग गर्न नसके आफूलाई गाह्रो पर्छ भनेर बुझेको चीन युद्ध जति लम्बियो युरोपबाट त्यति नै टाढा हुँदै जानेछ।जब रूस पछि हट्न थाल्यो चीनले मध्यस्थताको बाटो रोज्न थालेको देखिन्छ। चीनले मन्त्रीहरू र कूटनीतिज्ञहरू दुवै देशमा पठाइराखेको छ। अमेरिकासँग पनि अनौपचारिक रूपमा कुराकानी गरिरहेको छ। त्यसैले चीन अहिले रूस प्रत्याक्रमण पूर्णतया सफल नहोस् र अलिअलि सफल हुँदा पुटिन वार्ताको टेबलमा आएर युद्ध सकिन्छ भन्नेमा छ। यति बेला युक्रेन र रूसको युद्ध रोक्नु सारा विश्वका लागि फाइदा हुनेछ। चीनले पनि त्यो बुझेको देखिन्छ। बरू रूसले अलिअलि नोक्सान बेहोरे पनि वार्तामा बसोस् भन्ने चीनको चहाना छ।अब भारतको चर्चाको गरौं। शीत युद्धकालदेखि नै भारतको सोभियत संघसँग राम्रो सम्बन्ध थियो। अमेरिकाले पाकिस्तानलाई सहयोग गर्ने भएका कारण भारतले सधैं रूससँग बलियो सम्बन्ध कायम गरेको थियो। पाकिस्तानले अमेरिकी हतियार प्रयोग गर्दा भारतीयले सोभियत संघबाट प्राप्त हतियार प्रयोग गर्थे। समाजवादी विचारको जवाहारलाल नेहरू कालको भारत र सोभियत संघ दुवै विचारधारामा पनि नजिक थिए। सोभियत संघले पनि काश्मिर मामिलामा पटक पटक संयुक्त राष्ट्रसंघमा भिटो प्रयोग गरेर भारतलाई साथ दिएको थियो। त्यति बेलाको सोभियत संघ अमेरिका बराबरको शक्ति मात्र थिएन, कतिपय आधारमा अमेरिकाभन्दा शक्तिशाली समेत थियो। आफ्नो भन्दा सोभियत संघको सेना बलियो छ भन्ने ठानेर नै अमेरिकाले शीत युद्धकालको सुरूमा आणविक हतियारमा व्यापक लगानी गरेको थियो भन्ने विश्लेषकहरूको तर्क छ। भारतले पनि सोभियत संघसँग बलियो साझेदारी विकास गर्दा चीनले आक्रमण प्रयास गरे त्यसलाई मत्थर पार्न सहयोग गर्न सक्ने अपेक्षा गरेको थियो।चीनबाट पनि जोगाउँछ भन्ने आशा भारतको थियो। जब सोभियत संघ टुट्यो र सैनिक शक्ति मुख्यतया रूससँग रह्यो, भारतले रूससँग सम्बन्ध कायम राख्यो। भारतले आर्थिक उदारीकरणसँगै अन्य पश्चिमा मुलुकसँग व्यापार सुरू गरे पनि अहिलेसम्म धेरैजसो सैन्य सामग्री भने रूसबाट खरिद गरेर प्रयोग गर्दै आएको छ। त्यही सम्बन्धका कारण भारतले रूसले युक्रेनमा गरेको आक्रमणको भर्त्सनासम्म पनि गरेन। संयुक्त राष्ट्रसंघमा भएका विभिन्न मतदानहरूमा समेत न्युट्रल बस्ने, अनुपस्थित हुने गरेको छ। अझै पनि भारतले रुसको आक्रमणको विरोध गरेको छैन। अमेरिकी प्रतिबन्धका बाबजुद रूसी कच्चा तेल सस्तोमा किनेर प्रशोधन गरेर बेचिरहेको छ।तर अब भारतले नयाँ शिराबाट यसलाई हेर्न थालेको देखिन्छ। युद्ध अघि बढ्दै रूस पराजित हुने अवस्थामा पुगे चीनसँग बढी निर्भर हुने र त्यसले आफूलाई कमजोर पार्ने भारतीय विश्लेषण देखिन्छ। यदि रूसको चीनसँग निर्भरता बढ्यो भने पारम्परिक सम्बन्धको लाभ पनि नमिल्ने र चिनियाँ दबाबमा रूस पर्छ कि भन्ने भारतीय चिन्ता छ। यसको अर्को पाटो भारतले अहिलेसम्म रूसी हतियार प्रयोग गरिराखेको छ। तत्कालै उसले ती हतियार परिवर्तन गरिहाल्न सक्ने अवस्था छैन। किनभने अमेरिकी हतियार महँगो छ। यो युद्धमा रूसले आफ्ना गोली, बारूद र हतियारको व्यापक प्रयोग गरेका कारण उसले तत्काल भारत जस्ता मुलुकलाई दिन सक्ने अवस्था पनि छैन। युद्ध जित्दा समेत भारतमा तत्काल निर्यात गर्न रूसले सक्ने छैन। त्यस्तै यो युद्धमा रूसी हतियारको तुलनामा पश्चिमा हतियार सशक्त देखिएको छ। केही समयअघि अमेरिकाले युक्रेनलाई प्याट्रियट मिसाइल डिफेन्स सिस्टम दिएको छ। पुटिनले ठूलो तामझाम गर्दै प्रचार गरेका स्कन्दर-एम र किन्जालजस्ता अत्यधुनिक अभेद्य भनिएका मिसाइल पनि प्याट्रियट मिसाइल डिफेन्स सिस्टमले झारिराखेको छ। अझ भन्ने हो भने यो युद्धमा रूसका सबैभन्दा राम्रा हतियारहरू निष्प्रभावी बनिरहेका छन्। फेरि चीनले रूसलाई राम्रा हतियार भारतलाई नदिन भन्न सक्छ भन्ने आशंका पनि भारतलाई छ। त्यस कारण भारत पनि अहिले सोच्न बाध्य भइरहेको छ। अमेरिकीहरूले भारत दीर्घकालमा आफ्नो साझेदार बन्ने भएकाले अहिले भारतले रूससँग व्यापार जारी राखे पनि भारतलाई नाकाबन्दी लगाएका छैनन्। अमेरिकाले प्रजातन्त्रको कुरा गरे पनि अमेरिकी व्यवहार पनि नाफा घाटामा आधारित रहेको भारतले बताउने गरेको छ। युद्ध सुरू भएर तेल र ग्यासको भाउ बढेपछि भेनेजुएलामा लगाइएको नाकाबन्दी तिमीहरूले हटाएको हैन भनेर भारतले जवाफ दिने गरेको छ। त्यसैले भारतलाई अमेरिकाले अहिले फकाउने रणनीति लिएको छ। यसै सेरोफेरोमा भारतीय प्रधानमन्त्री नरेन्द्र मोदी यो हप्ता अमेरिकाको राजकीय भ्रमण गर्दै छन्। भारतले रूसका विरूद्ध अमेरिकालाई साथ नदिएर चिढिएका कतिपय अमेरिकीले भारतलाई धेरै नजिक नराख्न भनिरहेका छन्।‘भारत चीनले आफूलाई आक्रमण गरे अमेरिकाले सहयोग गरोस् भन्ने अपेक्षा गर्छ, तर ताइवानका कारण चीनसँग युद्ध भयो भने अमेरिकालाई सघाउन कदापि आउनेछैन’ भन्दै उनीहरूले बाइडेन सरकारलाई चेतावनी दिइरहेका छन्। यसका बाबजुद मोदीको यो भ्रमणमा दुई देशबीच रक्षा सहकार्य हुने र लडाकू विमान प्रविधि हस्तान्तरणको क्षेत्रमा समेत काम हुने अपेक्षा छ। भ्रमणमा मोदीले दोस्रो पटक अमेरिकाको दुवै संसद्को संयुक्त बैठकमा सम्बोधन समेत गर्नेछन्। यो भ्रमणमा रूस र युक्रेन युद्धबारे समेत महत्त्वपूर्ण छलफल हुने आकलन छ। अब यो प्रत्याक्रमण कसरी टुङ्गिएला भन्ने विषयमा चर्चा गरौं। युद्धको नतिजा पक्कै पनि एउटा पक्षमा मात्रै नभएर अर्को पक्षले गर्ने प्रतिक्रियामा समेत निर्भर हुन्छ। तर पश्चिमाहरूको विश्लेषणमा यदि युक्रेनले यो प्रत्याक्रमणबाट कुनै प्रगति गरेन भने पुटिन कुनै पनि हालतमा वार्तामा आउँदैनन्। र युद्ध पनि टुङ्ग्याउँदैनन् भन्नेछ। किनभने पुटिनको नजर सन् २०२४ अन्त्यमा अमेरिकामा हुने राष्ट्रपति निर्वाचनमा छ। त्यो निर्वाचनमा डोनाल्ड ट्र्म्प वा उनीजस्तै विचार भएका रिपब्लिकन पार्टीका राष्ट्रपति आए तुरून्तै युक्रेनलाई दिएको सहायता रोक्छन् र मैले जितिहाल्छु भन्ने अनुमानका आधारमा उनी अघि बढिराखेका छन्। पश्चिमा राष्ट्रहरूलाई पुटिनको यो योजनाबारे थाहा छ। त्यसैले अमेरिका लगायतका राष्ट्र यो प्रत्याक्रमणमा केही न केही भूमि युक्रेनले फिर्ता ल्याउनुपर्छ भन्ने लक्ष्यमा छन्। उनीहरू भरसक सन् २०१४ रूसले कब्जा गरेको, नभए पनि सन् २०२२ पछि कब्जा गरेको जमिन युक्रेनले फिर्ता लिनुपर्छ भन्ने मान्यता राख्छन्। यदि लिन सकेन भने सधैं युक्रेनलाई हतियार र पैसा खन्याउन सम्भव छैन भन्ने उनीहरूले पनि बुझेका छन्। अर्कोतर्फ सन् २०२२ को फेब्रुअरीदेखि अहिलेसम्म भएको युद्धको अवस्था हेर्दा रूसले पनि पश्चिमा सहयोग पाएको युक्रेनलाई अहिलेकै स्थितिमा रोक्न सक्ने देखिँदैन। तर युक्रेनले क्राइमियालगायत आफ्नो पूरै भूमि हात पार्ने अवस्था पनि छैन। अहिलेसम्म प्रत्याक्रमणका लागि पश्चिमाहरूले तालिम दिएको युक्रेनका ९ ब्रिगेड युद्धमा निस्केका छैनन् भनिन्छ। रूसले कसरी आफूलाई रक्षात्मक ढङ्गले प्रस्तुत गर्छ र अमेरिकाले एफ १६ लडाकू विमान र अरू हतियार कहिले दिन्छ भन्नेमा नतिजा निर्भर हुन्छ।पश्चिमाहरूको सोचाइमा यो युद्धमा पुटिनलाई धक्का दिन सकिएन भने उनी वार्तामा बस्ने छैनन्। अनि थोरै मात्रै भूभाग युक्रेनले फिर्ता लिएको अवस्थामा पनि उनी वार्तामा बस्ने छैनन्। पश्चिमाहरू उनलाई ठूलो धक्का लागेको अवस्थामा मात्र वार्तामा बस्ने बुझाइमा छन्। अहिलेकै अवस्थामा चीनको चहानामा मात्र वार्ता नहुने पश्चिमाहरूको बुझाइ छ। अर्कोतर्फ फरेन अफेयर्स म्यागेजिनमा लेख्ने विश्लेषकहरु अमेरिकाको सुरूआती चिन्ता यो युद्धमा रूसले नजितोस् तर हार्न पनि नहारोस् भन्ने खालको रहने गरेको बताउँछन्। किनभने रूसले हार्दा  नेटोमाथि आक्रमण गर्ने अथवा आणविक हतियार प्रयोग गर्ने डर अमेरिकालाई थियो। त्यसैले अमेरिकाले हतियार दिँदा पनि सुरूमा धेरै शक्तिशाली हतियार दिएन। उनीहरूले दिएको हतियारले रूसले नहारोस् भन्ने चिन्ता थियो। पुटिनले हारेको अनुभव नगरून् भन्ने थियो। तर अहिले एफ १६ लडाकू विमान तालिम दिने सम्ममा आइपुग्दा त्यो अमेरिकी धारणामा परिवर्तन आएको देखिन्छ। अहिले यो युद्ध रूसले हार्दा पनि खतरा छैन भन्ने अमेरिकाले सोच्न थालेको छ। र रूसलाई हराउने गरी जाने पश्चिमाको विश्लेषण छ। सन् २०२२ अघि लिएको भूमि पनि प्राप्त गर्न सके पुटिन टेबलमा आउँछन् र यसको शान्तिपूर्ण समाधान हुनसक्छ भन्ने अमेरिकाको बुझाइ छ। यो समाधानको मोडालिटी भने अझै स्पष्ट छैन। अमेरिकीहरूलाई थाहा छ पुटिनले युद्ध नहारेसम्म उनी वार्तामा बस्ने छैनन्। तर युक्रेनले पनि केही प्राप्त नगरे युद्ध अनन्तकालसम्म लम्ब्याउने गरी खर्च गर्न सकिन्न। यस्तोमा  केही अमेरिकीहरू कोरियन मोडालिटीबारे अहिले कुरा गरिरहेका छन्।३८ प्यारालल क्रस गरेर उत्तर कोरियाले दक्षिण कोरियामाथि आक्रमण गरेपछि युद्ध लम्बिँदै गएर १९५३ सम्ममा लगभग पुरानै ठाउँमा आइपुगेको थियो। त्यति बेला चीन र सोभियत संघले उत्तरलाई समर्थन गरेका थिए भने अमेरिका र पश्चिमा मुलुकले दक्षिणलाई समर्थन गरेका थिए। दुवैतर्फ कोरियाली मात्र नभई अन्य देशका सेना समेत ठूलो सङ्ख्यामा हताहती भएका थिए। लगभग युद्ध सुरू भएकै स्थितिमा युद्ध विराम घोषणा गरेका थिए। त्यो युद्ध विराम भएको ७० वर्ष भइसक्यो। प्राविधिक रूपमा अहिले पनि उत्तर र दक्षिण कोरिया युद्धमा छन् तर उनीहरूबीच  युद्ध भएको छैन। अहिले जस्तो अवस्थामा छन्, त्यस्तोमा चित्त बुझाएर युक्रेन र रूस अघि बढ्ने एउटा मोडल हुनसक्छ। तर त्यस्तो मोडलमा युक्रेन सहमत नहुने देखिन्छ। पुटिनले शक्ति सञ्चय गरेर अनुकूल समयमा फेरि आक्रमण गर्छन् भन्ने युक्रेनलाई डर छ।अर्को मोडल अरब र इजरायलको मोडल हुनसक्ने आकलन छ। १९७३ मा यहुदीहरूको चाड योम किपुरका दिन इजिप्ट, सिरियालगायत अरब राष्ट्रले इजरायलमाथि आक्रमण गरेका थिए। त्यो युद्धमा अमेरिकी सहायतामा तत्कालीन सोभियत संघले समर्थन गरेको अरब राष्ट्रहरूलाई सानो राष्ट्र भए पनि इजरायलले हराएको थियो। अमेरिका र इजरायलबीच त्यति बेला एउटा एमओयू भएको थियो। उक्त एमओयूमा फेरि पनि अरब राष्ट्रले आक्रमण गरे कूटनीतिकलगायत सबै उपाय अवलम्बन गर्छौं भनेर अमेरिकाले भनेको थियो। अमेरिकाले त्यति बेला इजरायलमाथि आक्रमण भए त्यसको समाधानको लागि एक्सन लिने समेत बचनवद्धता व्यक्त गरेको थियो। समाधानको लागि एक्सन भनेको इजरायलले नसकेको अवस्थामा सैनिक समेत पठाउने भन्ने रूपमा अर्थ्याइएको थियो। सन् २०१४ मा रसियाले क्राइमिया कब्जा गरेपछि डोन्बास क्षेत्रमा भएको रूस समर्थित पृथकतावादी र युक्रेनबीच २०१४ र १५ मा दुई पटक मिन्स्क सम्झौता भयो। तर  युद्धभूमिमा युक्रेन कमजोर भएका बेला गरिएको सम्झौतालाई युक्रेनले टाउकोमा बन्दुक राखेर गरिएको रूपमा बुझ्यो। र सम्झौता पालना भएन। अहिले पनि त्यस्तै सम्झौता भयो भने पुटिनले पालना नगर्न सक्छन् भन्ने पश्चिमाको बुझाइ छ। त्यसैले इजरायल र अरबको जस्तो मोडलमा जानु पर्ने उनीहरूले ठानेका छन्।युक्रेनले अहिले नै भविष्यमा फेरि आक्रमण भए अमेरिकाले सेना पठाएर भए पनि भूमि सुरक्षा गर्ने प्रतिबद्धता चाहेको छ र अमेरिकाले अहिले चीनलाई समेत साक्षी राखेर यो ग्यारेन्टी गर्छ भन्ने मानिएको छ।  अहिले हातहतियार जसरी प्रयोग भएको छ र त्यसमा ठूलो पैसा खर्च भएको छ यो युद्ध यही गतिमा लामो समय जान सम्भव छैन भन्नेमा लगभग सबै सहमत छन्। यो गतिमा युद्धमा कि नतिजा वा युद्ध विराम वा शान्ति सम्झौता हुनुपर्ने हुन्छ। भएन भने युद्ध सानो हुँदै चलिराख्ने र अन्तर्राष्ट्रिय प्रभाव नपर्ने ढंगले कायम रहने अवस्था बन्छ। र सन् २०१४ पछि जस्तो अवस्था थियो त्यस्तै अवस्थामा कायम रहन सक्छ। (विभिन्न अन्तर्राष्ट्रिय सञ्चार माध्यमको सहयोगमा)",opinion
"विश्वमा नेपाललाई चिनाउने सबैभन्दा अग्लो मौजुदा परिचय हो सगरमाथा।चिनाउन त हिजोको दिनमा गोर्खाली सेनाले 'बहादुर' भनेर चिनाए। त्योभन्दा पहिले जयपृथ्वीबहादुर सिंहले विश्वभर 'मानवतावाद' को सन्देश दिएर चिनाएकै हुन्।अहिले सगरमाथा आसपास बस्ने शेर्पाहरूले चिनाएका छन्।किनकि शेर्पा छन् र त सगरमाथा हुनुको मज्जा छ। यो दुनियाँमा प्रतिस्पर्धी ती दुवैको छैन। न सगरमाथाको, न शेर्पाहरूको। सगरमाथाले विश्वभरबाट चुम्बकले तानेझैं पर्यटक नेपालतिर डोर्‍यायो अनि शेर्पाहरूले तिनलाई डोर्‍याउँदै सगरमाथाको चुचुरोसम्म पुर्‍याए। पुर्‍याइरहेका छन्। र, पुर्‍याइरहने छन्।शेर्पाहरू को हुन्?शेर्पाको शाब्दिक अर्थ हुन्छ 'पूर्वका मानिस'।इतिहास भन्छ — शेर्पाहरू शताब्दीऔं अघि तिब्बतबाट नाङपाला नाका हुँदै सोलुखुम्बुको खुम्बु क्षेत्रमा बसाइँ सरी आए। यहाँबाट देशका अन्य ठाउँमा छरिँदै गए।मेमेत मुरत इल्डन भन्छन् — हिमालका वास्तविक हिरो पर्वतारोही होइनन्, शेर्पाहरू हुन्।विश्वचर्चित टेलिभिजन कार्यक्रम 'म्यान भर्सेस वाइल्ड' का प्रस्तोता बियर ग्रिल्स शेर्पालाई अविश्वसीय र प्रेरणादायी वर्ग भएको र तिनकै कारण आफू कुनै बेला सगरमाथा चढ्न सफल भएको बताउँछन्।खुम्बु क्षेत्रमा राज्यको नजरखुम्बु क्षेत्रमा पहिलो पटक राज्यको प्रतिनिधि बडाहाकिम सन् १९६५ मा पुगे। सोही वर्ष राजा महेन्द्र शाहको जन्मोत्सव पहिलोपटक मनाइएपछि केन्द्रसँगको आत्मीयता गाँसिएको अरे!यद्यपि विदेशीहरूले सो क्षेत्रमा थुप्रै सहयोग र कामहरू गरिसकेका थिए। गर्दै थिए। र, अहिले पनि गरिरहेकै छन्। ६ दशकअघि न्युजिल्यान्डका एडमन्ड हिलारीले लुक्ला एयरपोर्ट र जापानी मूलका ताकासी मियाहाराले स्याङबोचे एयरपोर्ट व्यक्तिगत अगुवाइमै बनाएका थिए।मलाई सफल बनाउने शेर्पा समुदायका लागि मैले कुनै सहयोग गर्नुपरे के गर्ने भनेर हिलारीले आफ्ना मुख्य सहयोगी उर्केनलाई सोध्दा उनले भनेछन् — हाम्रा केटाकेटीका आँखा छन् तर उनीहरू देख्दैनन्। कान छन् तर उनीहरू सुन्दैनन्। तिनका आँखा र कान खोलिदिनुपर्‍यो।अर्को वर्ष (सन् १९६१ मा) हिलारीले खुम्जुङ गाउँमा खुम्बु क्षेत्रकै पहिलो स्कुल खोलिदिए। पछि हिलारी र उनको टिमले दर्जनौं स्कुल, अस्पताल, झोलुंगे पुल र बाटो बनाइदिए।लाक्पा सोनम शेर्पानाम्चे माथि उकालोमा बाटो मुन्तिर एउटा होटल छ -  शेरवी खाङ्वा।मालिक ६२ वर्षीय लाक्पा सोनम शेर्पा। होटल लाक्पाको पेसा हो, तर 'प्यासन' हो एभरेस्ट म्युजियम।खुम्बु क्षेत्रको पहिचान, सगरमाथाको अथाह ज्ञान, शेर्पा जातिको इतिहास र शान। सबै संग्रहालयमा कैद गरेका छन् उनले। उसो त लाक्पा फोटोग्राफर, संरक्षणवादी, पर्वतारोहण इतिहासकार र शेर्पा संस्कृतिका जानकार पनि हुन्।'टिन एज' सकिँदा नसकिँदै कान सुन्न छाडे, अहिले पनि सुन्दैनन्। यस क्षेत्रको पहिचान कायम राख्न र अभिलेख तयार पार्न दशकौं खर्चिएका छन्। करोडौं लगानी गरेका छन्।भन्छन् — पहिले एउटा विदेशीले आर्थिक सहयोग गर्थ्यो। कोरोनापछि सहयोग आउन छाड्‌यो। तर मेरो सपना म्युजियम हो, पूरा त गर्नैपर्छ। पोहोर काठमाडौंको घर बेचेको पैसाले अहिले चलिरहेको छ।उनको कुरा सुनिरहँदा पहाड सिँगार्ने अछामी बड्डाको याद आयो जो तीन वर्षअघि आफ्नो धनगढीको घर एक करोड बीस लाख रूपैयाँमा बेचेर अछामको नैनी क्षेत्र सिँगार्न लागिपरेका थिए।म्युजियमलाई 'लाइफ एन्ड सोल' (जीवन र आत्मा) ठान्ने लाक्पा दुई वर्षपहिले आफ्नी श्रीमतीले निकै कराएको सम्झिन्छन् — बूढो भइसक्यो। स्वास्थ्यको ख्याल छैन। आराम गर्ने उमेरमा दिनरात भन्दैन। न कान सुन्छ। आँखा पनि राम्ररी ‌देख्न छाडिसक्यो। खाली म्युजियाम, म्युजियाम भनी बस!होटलभित्र गफिँदा तिनै श्रीमतीलाई ग्यास्ट्रिकको औषधि मगाएर पानीसँग निल्दै थप्छन् — म्युजियमले शेर्पा जनजीवनलाई जीवन्त बनाउँछ। आफ्नो धरातल सम्झाई रहन्छ। म्युजियमभित्र मान्छे त्यसै हराउँछ। त्यहाँ खुम्बु र शेर्पाहरूबारे गीत बन्न सक्छ, कविता बन्न सक्छ। म्युजियम लाइभ हुनुपर्छ। यसलाई अझ जीवन्त बनाउन खोजिरहेको छु। यसलाई जीवन्त बनाउँदा बनाउँदै मेरै जीवन अन्त भए पनि पश्चाताप छैन।'कान नसुन्ने उनलाई नेपाली वा अंग्रेजीमा लेखेर जिज्ञासा राखेपछि अक्षरहरू केलाउँदै जवाफ दिन्छन्।'लगानी त कति कति छ म्युजियममा। मन समर्पित गरिसकेँ, धनको के कुरा भयो! म्युजियम आधुनिक छ। दुइटा घर छन्। पुरानो घरमा शेर्पा जनजीवनसँग जोडिएका भाँडाकुँडा, हातहतियार, बाजागाजा छन्। नयाँमा फोटो र पेन्टिङहरू। त्यहाँको जानकारी फोटो खिचेर र रेकर्ड गरेर खल्ती (पकेट) मा राखेर लिन पाइँदैन तर अघाञ्जी हेरेर मस्तिष्कमा राखेर लिन सकिन्छ,' उनी भन्छन्।एभरेस्टको इतिहास मुखाग्र छ लाक्पालाई। चढेका भने रहेनछन्।भन्छन् — सानोमा निकै दुःख थियो। खान नपुग्ने। बाउले कुट्थ्यो। म बाउदेखि भागेर गोठमा गाईसँग सुत्थ्यो। बडो दुःख गरेर एसएलसीसम्म पढ्‌यो। सानैमा दुःख पाएर होला जिन्दगी पनि सानैमा बुझ्दै गयो। लोभलालच कहिल्यै पलाएन। गहना, औंठी, सुनचाँदी कहिल्यै लगाएन।रङ लत्पतिएका हातका औंला ओल्टाईपल्टाई देखाउँदै उनी गफिरहँदा टेबलमा चौंरीको घिउ, नुन, पिठो मिसाएर बनाइएको शेर्पा (सु) चिया आइपुग्छ।सोनम रङ लत्पतिएका हातले कप उठाउँदै भित्तातिर नजर दौडाउँछन्। जहाँ झुन्ड्याइएका छन् उनले वर्षौं लगाएर खिचेका खुम्बु क्षेत्रका मनमोहक तस्बिरहरू।सगरमाथा बेस क्याम्प विश्वकै अग्लो 'वाटर टावर' (चुचुरो) सगरमाथा त्यति सजिलै कहाँ चढिन्थ्यो? बेस क्याम्पमा लामो समय बसेर, त्यहाँको मौसमसँग अनुकूलित हुँदै चढ्ने हो। सबै आरोहीहरू एकसाथ चढ्ने पनि होइनन्। एजेन्सीहरू नेपाल र विश्वका विभिन्न मुलुकको मौसम पूर्वानुमानको लामो समय विश्लेषण गर्छन्। अनुकूलनका लागि आरोहीहरू आधार शिविरबाट पहिलो र दोस्रो क्याम्पसम्म 'अप-डाउन' गर्छन्।सबै एजेन्सीका आ-आफ्नै क्याम्प छन्। ट्‌याग नेपाल सिरानमा, सेभेन समिट क्लब पुछारमा। यता एट के, उता कैलाश। वर्तिर पायनियर, पर्तिर सातोसी एड्भेन्चर्स। एजेन्सीहरू पनि सस्ता र महँगा हुन्छन्। महँगाले व्यवस्थापनमा कञ्जुस्याइँ गर्दैनन्। सस्ताले कहिलेकाहीँ आफ्नो टोलीसमेत अरूमा मिसाएर वा सँगसँगै पठाइदिएर जिम्मेवारीबाट पन्छिने आरोप पनि छ।एसपिसिसीका सिइओ छिरिङ शेर्पा भन्छन् — अहिले बेस क्याम्प जो पनि जान पाउँछ। उनीहरू बस्न चाहिँ पाउँदैनन् तर धेरै जना बसेको देखिन्छ। त्यो नियन्त्रण गर्न सकिएको छैन। कारण, त्यहाँ सरकारी निकायको प्रभावकारी उपस्थिति छैन।रातभरि माइनस तापक्रममा कठ्‌यांग्रिने ५,३६४ मिटरको उचाइमा बसेको बेस‌ क्याम्प घाम लागेसँगै यसरी तात्छ, मानौं हिजो राति चिसै थिएन।टेन्डी शेर्पा (बिग टेन्डी)सगरमाथा बेस क्याम्पमा ट्याग नेपालको व्यवस्थापन महाकुलुङका टेन्डी शेर्पाले हेर्छन्। सन् २०१६ मा ठ्याक्कै पाँच महिना लगाएर ग्रेट हिमालयन ट्रेल यात्रा पूरा गरेका अनुभवी, साहसिला, जाँगरिला गाइड र प्रशिक्षक हुन् उनी।ओठमाथि छुस्स आएका जुँगा, त्यसमाथि जमेको हिउँका कण पुछ्दै भन्छन् — ४०/५० मिटरको आइसबर्ग माथि बसेको छ बेस क्याम्प। सात सय वर्षअघि शेर्पाहरू यही बाटो तिब्बततिर आउजाउ गर्थे जति बेला यहाँ सयौं मिटर अग्लो हिउँ रहेको कुरा शेर्पा इतिहास‌मा छ। हामी करिब दुई महिना बेस क्याम्पमा बस्नुपर्छ। टेन्ट गाड्‌ने बेला कहिलेकाहीँ शव र कंकाल भेटिन्छन्। माथि उचाइमा मृत्यु भएर कुनै कालखण्डमा पुरिएका शवहरू बग्दै बग्दै वर्षौंपछि बेस क्याम्पतिर पुग्छन्।उनी थप्छन्, 'बेस क्याम्प सार्ने कुरा पनि चल्छ कहिलेकाहीँ। बेस क्याम्पमा जथाभावी टेन्ट गाडेर कुरूप बनाउनु हुँदैन। बरू सरकारले नै बेस क्याम्प राखोस्। एउटै खालका टेन्ट होऊन् वा एउटा ठूलो स्थायी संरचना होओस्। त्यहाँ बिजुली र ढुवानीको व्यवस्था राज्यले नै मिलाओस्। सगरमाथाका तीन मोहडा छन्- पूर्वी, उत्तरी र दक्षिण-पश्चिमी। सबभन्दा कठिन पूर्वी मोहडा चीनमा पर्छ, खाङसुङ भनिन्छ। उत्तरी पनि चीनमै। नेपालमा पर्छ दक्षिण-पश्चिमी मोहडा। नेपालबाट उक्लिनुको आनन्द बेग्लै हुन्छ। सगरमाथा चीनबाट चढ्न सजिलो भए पनि चढ्नुको मजा, शेर्पाहरूको भाइचारा र हाम्रो उद्धार प्रणालीका कारण पर्वतारोहीको पहिलो रोजाइ यतै हुने गर्छ। यसलाई कायम राख्न्नुपर्छ।'कस्तो सम्पर्क अधिकृत चाहन्छन् शेर्पाहरू?एउटा पर्वतारोहण टोलीसँग सरकारले एक जना सम्पर्क अधिकृत (लायजन अफिसर-एलओ) खटाउँछ, टोलीका गतिविधि नियम विपरीत नहून् र सरकारसँग नियमित सम्पर्क कायम हुन सकोस् भनेर। तर एलओहरूप्रति शेर्पा र आमसमुदायको दृष्टिकोण नकारात्मक देखिन्छ। यस क्षेत्रमा सम्पर्क अधिकृतहरू पुग्दैनन्। पुगे पनि खर्च गर्दैनन्। आफ्नो काम त झन् गर्दै गर्दैनन्। घुम्न, पैसा पचाउन मात्र आउँछन् भन्ने बुझाइ रहेछ।स्याङ्‌बोचेबाट झर्दै गर्दा विदेशी पदयात्रीहरू हामीतर्फ संकेत गर्दै, छक्क पर्दै गाइडलाई सोध्दै थिए, 'डु नेपाली पिपल ट्रेक?'लौसासामा होटलकी साउनीले हामीलाई नै देखेर भन्दै थिइन्, 'आज त हाम्रो नेपाली दाजुभाइ पनि ट्रेकिङ गर्दै आएछ! टुरिस्ट, गाइड र भरिया मात्र हिँडेको देख्थ्यो। नेपाली पनि हिँडेछ, खुसी पो लाग्यो।''हामी त एलओ हो दिदी, बेस क्याम्पसम्मै पो पुग्ने हो' भन्दा त झनै छक्क।'आच्या! यो एलओहरू कहिलेदेखि आउन थाल्यो हिन्दै? मैले होटल चलाएको यत्रो वर्षमा एलओ र यतिबारे सुनेको मात्र थिएँ। आज एलओ त देख्यो, अब यति पनि देखिन्छ होला,' उनले भनिन्।हिमाल चढ्ने, चढ‌ाउनेदेखि त्यहाँको सबै व्यवस्थापन‌को काम गर्ने शेर्पाहरू नै हुन्। उनीहरूको चाहना पर्वतारोहण टोलीको सम्पर्क अधिकृत परम्परागत नभएर 'स्मार्ट' होस् भन्ने छ। अनेक बहाना बनाएर आधा बाटोबाटै फर्किने नभई बेस क्याम्पमै लामो समय बस्ने होओस्। अहिले जस्तो निरीह र उल्टै उद्धार गर्नुपर्ने नभई शक्तिशाली र ऊर्जावान् होओस्। कानुन जानेको होस्। राज्यले तिनलाई एक महिना तालिम दिएर राखोस्। पाउने सुविधा बढाओस्। क्याम्पमै राख्ने व्यवस्था मिलाओस्। हेलिकप्टर लिएर जहाँसुकै, जतिसुकै बेला अनुगमन गर्न सक्ने व्यवस्था होस् भन्ने चाहना छ शेर्पाहरूको।ताकि उनीहरू विदेशीलाई गर्वका साथ देखाएर भन्न सकून्, 'लुक एट आवर लायजन अफिसर, सो स्मार्ट, सो पावरफुल।'शेर्पाहरू यसकारण सुपरहिरोहिमालका आदिवासी शेर्पाहरूले सदियौंदेखि हिमालसँग खेलेका छन्। तिनले हिमआँधीलाई सजिलै जोख्न सक्छन्। सगरमाथाको चुचुरो सहजै चुम्न सक्छन्। हिउँको हलचल छिनमै चिन्न सक्छन्। अरुलाई हिउँमा हिड्ने बाटो कोरिदिन सक्छन्। तिनै पौरखी शेर्पाहरूले आलुबाहेक अन्य बालीनाली नउब्जिने खुम्बु क्षेत्रमा सुरूमा साहस फलाए। अनि सगरमाथा र अन्य हिमाल आरोहणको बीउ अंकुराए। अहिले विदेशीहरूलाई लोभ्याएर डलर फलाउँदै छन्।एक शताब्दीदेखि त पर्वतारोहण शेर्पाहरूको जीवनशैली नै भएको छ। नभए सगरमाथा आरोहणमा कीर्तिमानमाथि कीर्तिमान शेर्पाहरूकै नाममा किन हुन्थ्यो?सगरमाथामा सबभन्दा छिटो, ६ घन्टा १ मिनेटमा चढ्ने मिङ्मा दोर्ची शेर्पा।सबभन्दा धेरै, २८ पटक चुचुरोमा पुग्ने कामिरिता शेर्पा।आठ हजार मिटर अग्ला विश्वका चौधवटै हिमाल उक्लिने पहिलो दक्षिण एसियाली मिङ्मा शेर्पा।ती सबै हिमाल दुई-दुईपटक चढ्ने विश्वकै पहिलो व्यक्ति सानु शेर्पा।सबभन्दा धेरै, दस पटक आरोहण गर्ने महिला लाक्पा शेर्पा।एकै परिवारका तीन जना एकसाथ चढ्ने तेन्जिङ दोर्जे (बाबु), पासाङ कान्छी (छोरी) र सोनम तासी (छोरा) शेर्पा।चुचुरोमा सबभन्दा लामो समय, २१ घन्टा बस्ने बाबुछिरी शेर्पा।यस्ता रेकर्डमाथि रेकर्ड बनाउने शेर्पा नै हुन्। तिनको छेउछाउ पनि अपवादबाहेक अरू नपुगेकाले पर्वतारोहण र शेर्पा पर्याय लाग्छन्। अब कुनै बेला नेपाली फिल्ममा आफ्नै सुपरहिरो पात्र आएछ भने त्यो पात्र शेर्पा हुनुपर्छ। सुपरहिरो शेर्पा!लेखक गोकर्णप्रसाद उपाध्याय(लेखक उपाध्याय वरिष्ठ अध्यागमन अधिकृत हुन्।)(गोकर्णप्रसाद उपाध्यायका अन्य लेख पढ्न यहाँ क्लिक गर्नुहोस्)",opinion
"मेरा सहकर्मी दाइ दीक्षित भट्ट प्रविधि क्षेत्रका उद्यमी र 'आर्ट एन्ड डिजाइन' विषयका शिक्षक हुन्। केही वर्षअगाडि उनलाई ज्योतिषशास्त्र सिक्न रहर लाग्यो। सिक्दै जाँदा उनलाई अभ्यास गर्न मन लाग्यो।सुरूमा उनले आफ्नो परिवार, आफन्त र साथीहरूको हात र चिना हेर्न थाले। पछिल्लो समय अलिअलि व्यावसायिक रूपमा उनी ज्योतिषको सूत्रमा आधारित रहेर विगत, वर्तमान र भविष्यको विश्लेषण गर्छन्।उनी आफैं ज्योतिषशास्त्रलाई पूर्ण विश्वास गर्दैनन् तर यो अभ्यास गरिरहँदा उनलाई एउटा कुराले अचम्मित बनाएको छ — उनीसँग हात वा चिना देखाउन आउने करिब ९० प्रतिशत सेवाग्राही महिला छन्।सेवाग्राहीसँगको अनुभव सुनाउँदै दीक्षित दाइ भन्छन्, 'अधिकांशलाई आफ्नो भविष्यको चिन्ता वा जिज्ञासा हुँदैन। उनीहरू त आफ्नो मनका पीडाहरू सुनाउन आउँछन्। कतिपय आफ्नो कुरा सुनाएपछि हल्का भयो भनेर जान्छन्। कतिपयलाई जवाफ पनि चाहिँदैन, सुनिदिए हुन्छ।'सेवाग्राहीको कुरा सुन्दै गर्दा धेरैपटक दीक्षित दाइको आङ सिरिंग हुन्छ। उनीहरूका कतिपय कुराले उनलाई मर्माहत बनाउँछ।ती क्षणहरू सम्झिँदै दीक्षित दाइ भन्छन्, 'हामीले कस्तो परिवार, समाज र संस्थाहरू बनायौं जहाँ एकले अर्काको कुरा राम्रोसँग सुन्दैन।'उनलाई लाग्छ — उनीहरूको कति कुरा घरकै मानिसले सुनिदिए हुने हो नि! संस्थाको सुपरभाइजरले सुनिदिए हुने हो नि! यति पोख्ने ठाउँ पाए सायद उनीहरू आफूलाई शान्त राख्न सक्छन्। आफ्नो कुरा सुनाउन कतै भौंतारिनु पर्दैन। विचलित हुनु पर्दैन। आफ्नो कामलाई प्रभावकारी बनाउन सक्छन्।दीक्षित दाइले आफ्ना सेवाग्राहीसँग जे अनुभव गरिरहेका छन्, उस्तै अनुभव धेरै परिवार, विद्यालय, कार्यालय र समाजमा नै देख्न सकिन्छ। भेटिने बित्तिकै सुनाउनेहरू धेरै भेटिन्छन्। अरूको कुरा ध्यान दिएर सुन्ने कमै भेटिन्छन्।बाल्यकालदेखि वयस्क हुन्जेलसम्मका घटनाहरू याद गर्ने हो भने साँच्चिकै सुन्ने मानिसको नाम सम्झिन कठिन हुन्छ।स्कुलमा सबै कक्षा 'सुनाउने कक्षा' भए। शिक्षक आउनुभयो। पाठसँग सम्बन्धित सिद्धान्त र उदाहरण सुनाउनुभयो। आफ्नो विचार दिनुभयो। त्यही सिद्धान्त र व्यवहारबारे प्रश्न गर्नुभयो। जवाफ सही भए स्याब्बासी दिनुभयो। गलत भए, कतिले सच्याइदिनुभयो, कतिले गाली गर्नुभयो, कतिले पिट्नुभयो। कलेज र विश्वविद्यालयमा यही क्रम जारी भयो।शिक्षकले बोटको हाँगाबाट जमिनतर्फ स्याउ खसेको देख्दा आश्चर्यचकित बनेका आइज्याक न्युटन र त्यही सोचमा डुबेर गुरूत्वाकर्षण सम्बन्धी नियम पत्ता लगाएको कथा सुनाउनुभयो।तर हामीलाई सोधेर सुन्नुभएन — न्युटनझैं तिमीलाई प्रकृतिको कुन लीलाले अचम्मित बनाएको छ?शिक्षकले पानीको ऊर्ध्वचाप सम्बन्धी सिद्धान्त पत्ता लाएको क्षणमा 'युरेका' भनेर चिच्याउँदै नांगै गल्लीमा कुदेका आर्किमिडिजको कथा सुनाउनुभयो।तर हामीलाई सोधेर सुन्नुभएन — आर्किमिडिजको जस्तै तिम्रो 'युरेका मोमेन्ट' केही छ? वा तिमीले सोचेको र पत्ता लाउन नसकेको केही कुरा छ?मेरो परिवारमा एक कान्छो सदस्यका रूपमा आफ्नो कुरालाई महत्व दिएर आजसम्म पनि कसैले सुनेजस्तै लाग्दैन।कतिपय पारिवारिक भेटघाट र कार्यक्रमहरूमा देखेको छु — भेट्नेबित्तिकै ठूलाहरू सानालाई उपदेश दिन थाल्छन्। ठूलाहरू सानाहरूको स्कुल, कलेज र परीक्षाको ग्रेडबारे सोध्छन्। अलिक उमेर बढेकालाई उनीहरूको पेसा-व्यवसाय र सेवा-सुविधाबारे सोध्छन्। त्यसपछि 'के सही र के गलत' शीर्षकमा प्रवचन दिन थाल्छन्। उनीहरूको 'कमजोरी' माथि मजाक उडाउँछन्। आफूभन्दा नयाँ सोच र मान्यता बोकेको नयाँ पुस्तालाई पुरानो सोच र मान्यता किन सही छ भन्दै उपदेश दिन्छन्।काठमाडौंमा हुर्किएको मेरो भतिज काठमाडौंबाट आजित भएर एउटा गाउँमा गएर आफ्नो करिअर विस्तार गर्दैछ। पारिवारिक भेटघाटमा उसले अनेकौं उपदेश सुन्नुपर्छ — यति धेरै पढेको मान्छे 'गाउँ' जाने हो त! साथीहरू धमाधम विदेश गएका बेला गाउँमा हल्लिएर बसेर के हुन्छ! खुरूखुरू विदेशी भाषा सिक र बाहिर जाऊ। विदेश नजाने भए काठमाडौंमा आएर बस!उपदेश दिनेहरूको कुरा सुन्दा लाग्छ — उनीहरूलाई शाश्वत सत्य थाहा छ र मेरो भतिजले महाभूल गरेको छ।आफ्नो परिवार र आफन्तहरूको पारिवारिक भेटघाटमा ठूलाले सानालाई यस्ता प्रश्न सोधेर ध्यानपूर्वक सुनेको कतै देखेको छैन — आफ्नो अध्ययन वा करिअरमा खुसी छौ? जिन्दगीको अनुभवले आजसम्म तिमीलाई के के सिकाएको छ त? तिम्रा सपना र आकांक्षाहरू के के छन्? तिमीलाई कतै मद्दत चाहियो भने भन है! हामी तिम्रो साथमा छौं।परिवारबाहिर समुदायमा हेरौं। बेला बेला विभिन्न कार्यक्रमहरू आयोजना गरिन्छन्। कतिपय कार्यक्रम राजनीतिक-सामाजिक उद्देश्यका हुन्छन् भने कतिपय ज्ञान र सीप विकास गर्ने कार्यशालाहरू हुन्छन्। यस्ता कार्यक्रममा मन्च तयार गरिन्छ, 'विशिष्ट' अतिथिलाई बोलाइन्छ। पानसमा बत्ती बालिन्छ वा रिबन काट्न लगाइन्छ। आम सहभागीभन्दा वक्ताहरूलाई विशेष कुर्सीमा राखिन्छ। अनि तिनै वक्ताहरूलाई पोडियममा बोलाएर होस् वा प्यानल बनाएर, बोल्न लगाइन्छ। स्टेजबाट स्टेजमुनिका सहभागीलाई कुरा सुनाइन्छ।'क्षमता' विकास गर्ने भनिएका कतिपय कार्यशाला यस्ता हुन्छन्, जुन सहभागीको कुरै नसुनी र पृष्ठभूमि र आवश्यकता नै नबुझी डिजाइन गरिएको हुन्छ। त्यसैले धेरै कार्यशालाहरूले अपेक्षित नतिजा दिन नसकेको हामीले देखेका छौं।पूरै कुरा नसुनी वा नबुझी उपदेश दिन अगाडि सरिहाल्ने मानिसहरू देख्दा लाग्छ, उनीहरूले त्यही गरिरहेका छन् जुन उनीहरूले देखे, भोगे वा सिके।म स्नातकोत्तर र स्नातक तहमा पठाउँछु। कक्षामा विद्यार्थीहरूको धारणा बुझ्न, कुनै सिद्धान्तका बहुआयामिक विषय केलाउन सामूहिक छलफल सञ्चालन गर्छु।छलफलका बेला म देख्छु — एकले अर्कोको कुरा सुन्नै सक्दैनन्। एउटा समूहले आफ्नो कुरा प्रस्तुत गरेको बेला अर्को समूहले ध्यान दिएर सुन्दैन।एकदिन कक्षामा मेले सोधेँ, 'किन अरूको कुरा सुन्न गाह्रो हुन्छ?'उनीहरूले जवाफ दिए, 'सुन्दा सुन्दै डिस्ट्राक्सन हुन्छ। अल्छी लाग्छ। एक-दुई वाक्य सुन्नेबित्तिकै 'जज' गर्न सुरू गरिन्छ, त्यसपछि सुन्नै मन लाग्दैन।'विद्यार्थीहरूले भनेजस्तै सुन्न पनि गाह्रो छ। सुन्नलाई धैर्य चाहिन्छ। समानुभूति चाहिन्छ। आफूभन्दा फरक विचार सुन्नेबित्तिकै हामीलाई रिस उठ्न सक्छ। कसैको एउटा विचार सुन्दा सुन्दै आफ्नो मनमा अरू विचार आउन सक्छ। कसैको कुरा पूरा सुन्न 'फोकस' चाहिन्छ। ध्यान चाहिन्छ। अनि मुख्य कुरा, जसले कुनै कुरा भनिरहेको हो, उसको अनुभव, विचार र भाव पनि महत्वपूर्ण छ भन्ने विश्वास चाहिन्छ।एकअर्कालाई राम्रोसँग सुने मात्र कति कुराहरू आफैं समाधान हुन्छन्। हामी राम्रोसँग नसुनीकन समाधान दिन थाल्छौं। कुरा नबुझी कति तालिम दिइहाल्छौं।म 'टिच फर नेपाल' को फेलोसिपमा आबद्ध हुँदा एकपटक व्यवस्थापन समूह र फेलो शिक्षकहरूबीच असमझदारी पैदा भएको थियो। एक पक्षले अर्को पक्षको कुरा सुन्न सकिरहेको थिएन। भुइँ तहमा खटिने फेलोहरू निकै असन्तुष्ट थिए। यही क्रममा व्यवस्थापन पक्षले एउटा संवाद सुरू गर्‍यो। त्यस्तो संवादलाई 'फिस बाउल' भनिने रहेछ।एक जना मध्यस्थकर्ताले दुवै पक्षलाई पालैपालो एक अर्काको कुरा सुन्न लाउने रहेछन्। एउटा पक्षले वृत्तको भित्र बसेर आफ्नो कुरा सुनाइरहँदा अर्को पक्ष वृत्तबाहिर बसेर सुनिरहन्छ। एउटा पक्षले बोलिरहँदा अर्को पक्षले केही प्रतिक्रिया देखाउँदैन। कुनै स्पष्टीकरण दिँदैन। केवल अर्को पक्षको कुरा सुनिरहन्छ।यस संवादको सुरूमा भनिएको थियो — लिसन टु अन्डरस्ट्यान्ड, नट टु रेस्पोन्ड (प्रतिक्रिया दिनलाई होइन, बुझ्नका लागि सुन)।आफ्नो कुरा खुलेर बोल्ने र अरूको कुरा कुनै प्रतिक्रिया नदिई ध्यान दिएर सुन्ने यस संवादको नतिजा अकल्पनीय थियो।आफ्नो असन्तुष्टि पोख्ने क्रममा मैले व्यवस्थापनसँग चिढिँदै भनेको थिएँ, 'हामी पनि मान्छे हौं। व्यवस्थापनले हामीलाई मान्छे जस्तो व्यवहार गरेन। मेसिनजस्तो व्यवहार गर्‍यो।'मैले रिसको झोंकमा यो कुरा भन्दा पनि कसैले मलाई प्रतिक्रिया दिइरहेको थिएन।मलाई यस्तो लाग्यो — मैले जसलाई लक्षित गरेर यो कुरा भनेको छु, उनीहरूले मलाई ध्यानपूर्वक सुनिरहेका छन्।संवादको क्रममा थाहा भयो — हामीलाई व्यवस्थापन गर्नेहरू पनि मानिस थिए। हामीजस्तै उनीहरूका सामर्थ्य र सीमितताहरू थिए।त्यो संवादले समानुभूति पैदा गर्न सहयोग गर्‍यो।त्यो संवादपछि एक किसिमको तिक्ततापूर्ण सम्बन्ध निर्माण हुँदै गरेको म र मेरो सुपरभाइजरले एकअर्कालाई अँगालो हालेका थियौं। एकअर्काको संवेदनाहरू बुझ्न सकेका थियौं। यस पूर्ण सुनाइले हाम्रो सम्बन्ध सङ्ग्लियो। यसबाट कामको प्रभावकारिता बढेको अनुभव छ।एक वर्षको 'नारी दिवस' मा म अर्को फिस बाउलमा सहभागी हुने मौका पाएको थिएँ। यसमा महिला र पुरूषले छुट्टाछुट्टै वृत्तमा बसेर एकअर्काको अनुभव र अनुभूति सुनाएका थियौं।त्यस दिन लागेको थियो — मैले आमा, दिदी, भाउजू र परिवारका अन्य महिला सदस्यको कुरा कहिल्यै ध्यान दिएर सुनेको रहेनछु। त्यस दिन मेरा कतिपय पूर्वाग्रहहरू हल्लिएका थिए। फिस बाउल संवादमा एकले अर्कोलाई ध्यान दिएर सुन्छ। बोलिरहेको वाक्य पूरा सुन्छ। वाक्यहरूबीचको मौनता पनि सुन्छ। कोही रोयो भने नरोऊ भन्दै सम्झाउन थाल्दैन। पूर्णतः रून दिन्छ। वाक्य संरचना मिलाएर बोल्न नजान्नेलाई पनि सुन्छ।यस्तो संवाद कुनै कार्यशालामा सीमित नभएर हाम्रो संरचना र व्यवहारको हिस्सा हुनुपर्छ। कसैलाई ध्यान दिएर सुन्नु लोकतान्त्रिक प्रणालीको एक महत्वपूर्ण अभ्यास हो।परिवारका सदस्यको कुरा ध्यान दिएर सुन्यो भने उनीहरूलाई बुझिन्छ। उनीहरू कस्तो शारीरिक, मानसिक र सामाजिक अवस्थाबाट गुज्रिरहेका छन्, थाहा हुन्छ। उनीहरूलाई बेलैमा सहयोग गर्न सकिन्छ।सार्वजनिक सेवा कसरी सुधार गर्ने कुरा सेवाग्राहीको अनुभव सुन्यो भने थाहा हुन्छ। सेवाग्राहीहरू नै ठूला विज्ञहरू हुन्। उनीहरूलाई थाहा हुन्छ के गर्नुपर्छ, के गर्नु हुँदैन।जस्तैः शिक्षामन्त्रीले विद्यार्थी, शिक्षक, अभिभावक सबैको कुरा सुन्नुपर्छ। स्वास्थ्यमन्त्रीले बिरामी, बिरामी कुरूवा, चिकित्सक, नर्स सबैको आवाज सुन्नुपर्छ।राम्रोसँग सुनेपछि म मात्र 'सर्वज्ञ' होइन, अरूसँग पनि ज्ञान छ भन्ने थाहा हुन्छ। राम्रोसँग सुनेपछि बुझिन्छ। बुझेपछि योजना बनाउन, सहयोग गर्न सकिन्छ।लोकतन्त्र सुदृढ गर्ने र शान्तिपूर्ण वातावरण निर्माण गर्ने हो भने एकअर्कालाई राम्रोसँग सुन्ने संस्कार विद्यालयदेखि नै अभ्यास गराउनु आवश्यक छ। अनि हरेक तह तप्कामा यसको अभ्यास हुन जरूरी छ। हरेक ठाउँको नेतृत्वले यसको सुरूआत गर्ने कि? ट्विटरः @mani_bijaya(विजयमणि पौडेलका अन्य लेख पढ्न यहाँ क्लिक गर्नुस्।)",opinion
"अहिले सर्वसाधारणको उपभोग र आयस्तर खुम्चिएको छ। चालु आर्थिक वर्षको आर्थिक वृद्धिदर २.१६ प्रतिशतमा सीमित हुने अनुमान छ। जुलाई २०२२ को तुलनामा मार्च २०२३ मा बैंकिङ माध्यमबाट हुने भुक्तानीमा २५.६ खर्ब (४१ प्रतिशत) ले कमी आएको छ।यसबाट आर्थिक कारोबारमा मन्दी आएको देखिन्छ। तर अर्थतन्त्रमा अझै मन्दी घोषणा गर्ने अवस्था भने देखिएको छैन।वर्तमानमा अर्थतन्त्र शिथिल र आयात समेत कम हुँदा राजस्व घटेको छ। त्यस्तै बढ्दो सरकारी खर्चले सरकारी कोष व्यवस्थापन चुनौतीपूर्ण बनेको देखिन्छ। आगामी संघीय बजेटको सम्पूर्ण चालु खर्चको विनियोजन ७३ प्रतिशत हुन्छ। यो यथार्थ अनुमान गर्ने बेलासम्म गत आर्थिक वर्षको जस्तै ८१ प्रतिशत पुग्न पनि सक्छ।जनताले तिरेको कर संघीय शासनसत्तामा बसेकाहरूको पालनपोषण र खर्च गर्दै ६ खर्ब ४० अर्ब सकिन्छ। तर चालु खर्चको आधा पुँजीगत बजेट पनि परिचालन गर्न सक्ने क्षमता राज्यको अझै बनेको छैन।यो प्रवृत्ति विगत धेरै वर्षदेखि कायम छ।नेपालमा एक सय रूपैयाँको उत्पादन गरेर कुल गार्हस्थ्य उत्पादन (जिडिपी) मा जोडिँदा २६.४ रूपैयाँका दरले सरकारले विभिन्न शीर्षकमा राजस्व असुल गर्ने लक्ष्य राखेको छ। आर्थिक वर्ष २०७९/८० को राजस्व जिडसपीको २०.२५ प्रतिशत हुने अनुमान छ। जिडिपीको तुलनामा नेपालको राजस्व असुली दक्षिण एसियामै सबभन्दा धेरै भएको छ।आयकर राजस्वमा उपभोक्ताले बहन गर्ने कर ७० प्रतिशत पुगेको छ। आयात समायोजन गर्दा जिडिपीमा घरायसी उपभोगको ७४.२१ प्रतिशत योगदान देखिन्छ। बैंक तथा वित्तीय संस्थाहररूको कर्जा २०७९ चैतमा जिडिपीको ८७.५ प्रतिशत पुगेको छ। त्यो कर्जा प्रयोग गर्ने सम्पूर्ण निजी क्षेत्रले जिडिपीमा १४.२ प्रतिशत मात्र योगदान दिएको अनुमान छ। लघुवित्त, सहकारी, कर्मचारी सञ्चय कोष, नागरिक लगानी कोष, बीमा र अनुमानित घरायसी कर्जा समेत जोड्दा जिडिपीको ११० प्रतिशत पुग्छ।हाम्रो अर्थतन्त्र निर्वाहमुखी पेसा र व्यवसाय, वैदेशिक रोजगार आय, उपभोग्य वस्तुको आयात, घरजग्गामा गरिने लगानी र त्यसको मूल्यांकनमा घुमेको र टिकेको छ। संलग्न जनसंख्या र कारोबार र मूल्यको आधारमा यी पेसा-व्यवसायको आकार ठूलो छ। तर त्यो अनुपातमा जिडिपीमा योगदान देखिँदैन। यसको कारण बाह्य र अनौपचारिक क्षेत्रहरू जिडीपी गणनामा नपर्ने भएकाले हो।वैदेशिक रोजगारीमा रहेका करिब २५ लाखले पठाउने १२ खर्ब रूपैयाँभन्दा बढी रेमिटेन्स जिडिपीको गणनामा समावेश हुँदैन। अनौपचारिक क्षेत्रले रोजगारीमा गरेको ५७ प्रतिशतको योगदान पनि जिडिपीको गणनामा आउँदैन। जीविकोपार्जनको लागि गरिने कृषि तथा व्यवसायमा संलग्न ८२ लाख ९२ हजार स्वरोजगार र २१ लाख ७५ हजार घरायसी सहयोगीको उत्पादन र सेवा पनि जिडिपीको गणनामा आउँदैन। झिटी गुन्टा र खला सीमानाकाबाट हुने अनौपचारिक र अवैधानिक आयात पनि ठूलै रहेको अनुमान छ। निजी क्षेत्रको स्वामित्वमा रहेको घरजग्गाको मूल्यांकन ५,५०० खर्ब भएको अनुमान छ। अधिकांशको घरपरिवारको लगानी गर्ने, खर्च गर्ने र कर्जा लिने क्षमता आम्दानीबाहेक घरजग्गाको मूल्यांकन र कारोबारमा निर्भर गर्छ। घरजग्गाको पुँजीगत हस्तान्तरण पनि जिडिपीको गणनामा आउँदैन।माथिका कारणहरूले अनौपचारिक अर्थतन्त्र उल्लेख्य रूपमा ठूलो रहेको अनुमान गर्न सकिन्छ।अनौपचारिक अर्थतन्त्रको ठूलो आकार भएको देशमा औपचारिक अर्थतन्त्रलाई हेरेर बनाइएका सरकारी आर्थिक तथा अन्य नीतिहरूले सर्वसाधारणको जनजीविकामा छुन र व्यावहारिक हुन सकेको देखिँदैन।नेपालमा कागजी रूपमा सीमित भएका अनगिन्ती नीतिहरू छन्।दस वर्ष लगाएर बनाइएको र दराजमा थन्किएर बसेको कृषि विकास रणनीति, दातृ निकायसँग अनुदान माग्न औचित्यपूर्ण मानिएको गरिबी निवारण नीति लगायत यसका उदाहरण हुन्।नेपालमा सरकारी नीतिनियम, सरकारी कार्यक्रम अनि अर्थशास्त्रका सूचकहरूबीच एकआपसमा सामञ्जस्यता नमिलेका धेरै उदाहरण पाइन्छन्। विदेशमा ब्याजदर घट्दा आवासीय घर खरिद गर्ने लागत घटेर घरघडेरीको मूल्य घट्छ। तर नेपालमा ब्याजदर घट्दा घरजग्गाको मूल्य बढ्छ।नेपालको आर्थिक वृद्धिदर र मुद्रास्फितिमा पनि तालमेल देखिएको छैन। नेपालमा आर्थिक वृद्धिदर न्यून हुँदा पनि मुद्रास्फिति उच्च हुन्छ। मौद्रिक नीति र मुद्रास्फिति नियन्त्रणका पनि देखिने किसिमको तालमेल छैन। नेपालको मुद्रास्फितिमा उपभोगका लागि गरिने ठूलो आयातले प्रभाव पार्छ। बैंक तथा वित्तीय संस्थाहरूले निर्धारण गर्ने ब्याजदरसँग बैंकदरको प्रत्यक्ष सम्बन्ध छैन।यी कारणहरूले पनि मुद्रास्फिति नियन्त्रणमा मौद्रिक नीतिको प्रभावकारिता न्यून हुने गरेको छ। पूर्वअर्थमन्त्री डा. युवराज खतिवडा गभर्नर हुँदा जारी गरिएको मौद्रिक नीतिमा राष्ट्र बैंकको प्रयास र मौद्रिक नीतिले मात्र मुद्रास्फिति नियन्त्रण गर्न सक्दैन भनेर प्रष्ट भएको थियो।नेपालमा उपभोग हुने अधिकांश वस्तुहरू आयातमा आधारित छन्। त्यसकारण उपभाेग कम हुँदा विदेशी मुद्रा सञ्चिति अधिक हुन्छ। त्यसपछि स्वदेशी मुद्राको तरलता वृद्धि हुन जान्छ र त्यसले फेरि ब्याजदर घटाउन सहयोग गर्छ। अहिले त्यो चक्र पुनः सुरू भएको छ।अर्थतन्त्रका परिसूचकहरूमा जिडिपी, उपभोग, लगानी, वैदेशिक व्यापार, उपभोक्ता मूल्य, भुक्तानी सन्तुलन, सरकारी वित्तको स्थिति, रोजगारीको अवस्था आदि समावेश हुन्छन्। तर नेपालमा रोजगारीको दर सबभन्दा बढी उपेक्षा गरिएको सूचकमा पर्छ। त्यसपछि उपभोक्ता मूल्य र मुद्रास्फिति उपेक्षा गरिएको सूचकमा पर्छन्।नेपालमा मुख्य सूचकहरुको सट्टा ब्याजदर र बैंकिङ क्षेत्रको कर्जाको चर्चा र छलफल ज्यादा हुन्छ। यो सबै हुनुका पछाडि धेरै कर्जा अनुत्पादक क्षेत्रमा परिचालन भएको हुनुपर्छ। कोभिडकालदेखिको ऋणी नै अर्थतन्त्रको मेरूदण्ड हो भनेर ठूला र पहुँचवाला ऋणीहरूले हालीमुहाली र हस्तक्षेप गर्ने कोसिस गरेको देखिन्छ।बैंकको ब्याजदर निर्धारण गर्दा समेत मुद्रास्फिति र जोखिमको धेरै योगदान देखिँदैन। बरू बैंकर्स संघले आपसी सहमतिमा ब्याजदर निर्धारण गर्छ। कर्जा वृद्धि विगत बीस वर्षमा औसत १९ प्रतिशत हुँदा आर्थिक वृद्धि औसत ४.५ प्रतिशतमा सीमित भएको छ। बेरोजगारी बढ्दा समेत तलब र ज्यालादर वृद्धि १०.३ प्रतिशत पुग्नुले पनि नेपालमा बाह्य कारणहरूले काम गरेको देखिन्छ। यी बहुआयामिक कारणले गर्दा सामान्य अर्थशास्त्रको नियमको आधारमा बनाइएको अर्थनीतिले नेपालमा काम गरेको देखिँदैन।नेपालमा रोजगारीको तथ्यांकमा भएको परिवर्तनलाई पनि अन्य विकसित मुलुकको जस्तो अर्थतन्त्रको प्रमुख सूचकांकका रूपमा लिएर त्यसको मापन गरिएको छैन। राष्ट्रिय आर्थिक गणना २०७५ अनुसार कुल सञ्चालनमा रहेका प्रतिष्ठानमध्ये ५० प्रतिशत दर्ता छैनन्। तीमध्ये ५१ प्रतिशतले हिसाबकिताब नै राख्दैनन्। राष्ट्रिय आर्थिक गणना २०७५ बाट पछिल्लो चार वर्षमा जम्मा दुई लाख ५१ हजार मात्र रोजगारी वृद्धि भएको देखिन्छ।पहिलो पटक गरिएको आर्थिक गणना र एक दशकमा गरिने 'लेवर फोर्स' सर्भे, जीवनस्तर सर्वेक्षण जस्ता उल्लेख्य अनुसन्धानहरू दातृ निकायको सहयोगबाट मात्र सम्पन्न हुन्छन्। रोजगारीको तथ्यांकका लागि राज्य यति उदासीन छ कि एक दशकमा विदेशी दातृ निकायको तत्परतामा मात्र सम्बन्धित सर्भे सुरू गरिएको छ।जिडिपीमा ७१ प्रतिशत योगदान दिने निजी क्षेत्र र त्यसले रोजगारीमा गरेको योगदानको अद्यावधिक र भरपर्दो तथ्यांक पाउने माध्यम नै नेपालमा छैन। उद्योग विभागमा दर्ता हुँदाको बखतको बाहेक सञ्चालनमा रहेका प्रतिष्ठानहरूको अद्यावधिक विवरण सार्वजनिक रूपमा पाइँदैन। अपवादका रूपमा नेपाल धितोपत्र बोर्डमा सूचीकृत संस्थाहरूको प्रकाशित वित्तीय विवरणलाई लिन सकिन्छ।आर्थिक वर्ष २०७४/७५ देखि २०७८/७९ सम्म उद्योग विभागमा दर्ता भएका साना, मझौला तथा ठूला उद्योगको तथ्यांकअनुसार एक रोजगारी सिर्जना गर्न औसतमा एक करोड २० लाख रूपैयाँ लगानी गर्नुपर्ने अवस्था छ। तर आर्थिक वर्ष २०७८/७९ मा साना तथा घरेलु उद्योगमा दर्ता भएको विवरणअनुसार एक रोजगारी बराबर ६ लाख ६० हजार रूपैयाँ मात्र लगानी गर्दा हुन्छ।यसको अर्थ बैंक तथा वित्तीय संस्थाहरूको सबै कर्जा साना, मझौला र ठूला उद्योगमा लगानी गर्दा चार लाख ७ हजार रोजगारी सिर्जना हुन सक्ने देखिन्छ।तर घरेलु तथा साना उद्योगमा त्यति नै रकमको लगानीले १८.५ गुणा बढी रोजगारी सिर्जना गर्न सक्ने सम्भावना देखाउँछ। यस्तो सामान्य अंकगणितीय अर्थशास्त्र व्यवहारमा उतार्न भने सकिँदैन। किनकि असमान आर्थिक अवसरहरूलाई समान रूपमा वितरण गर्न सकिँदैन। उपभोग वृद्धि हुने आधार नभई उत्पादन बढाउने आर्थिक नीतिहरू असफल हुन्छन्।कृषि अनुदानका अवसरहरू कृषकको हातमा भन्दा पहुँचवाला र बिचौलियाको हातमा बढी पुगेको देखिनु यसको उदाहरण हो।ब्याज अनुदानका कारण कृषि कर्जा उल्लेख्य वृद्धि हुँदा जग्गामा अधिक लगानी भएको छ। त्यसबाट पनि जग्गाको मूल्य वृद्धिमा सहयोग पुगेको छ। अत्यधिक तरलता र न्यून ब्याजदर, स्रोत सुनिश्चित नहुने ठूला र धेरै पूर्वाधार निर्माणका अनगिन्ती परियोजनामा बजेट घोषणा, पाइलै पिच्छेका जग्गा व्यवसायी र बिचौलियाको सधैं नाफा हुन्छ भन्ने बजारीकरण आदि कारणले जग्गाको अनियन्त्रित मूल्य वृद्धि भएको छ।लगानीको विकल्प अभावमा ठूलो लगानी घरजग्गामा केन्द्रित भएको मान्न सकिन्छ। अहिले आर्थिक शिथिलता र नगद प्रवाह घटेको कारण अत्यधिक मूल्य बढेको ठाउँमा घरजग्गाको कारोबार र मूल्य धेरै घटेको छ। अब आउने घरजग्गाको मूल्यको संकट सबभन्दा ठूलो हुन सक्ने र यसले अर्थतन्त्रमै मन्दी ल्याउन सक्ने सम्भावना छ।घरजग्गाको मूल्य आकास कसरी छोयो?अर्थशास्त्री चन्द्रमणि अधिकारी भन्छन्, 'कालोधन कमाउनेले घरजग्गा किन्ने र बेच्ने क्रम तीव्र पार्दा जग्गाको मूल्य अकासिएको हो।'नेपालमा अधिकांश कालो धन लुकाउने सजिलो र उत्तम उपाय घरजग्गामा गरिने लगानी बनेको छ। संघीयता कार्यान्वयन, प्रदेश राजधानी घोषणा हुँदा र कोभिडका बेला गाउँ फर्किने लहर चल्दा समेत ग्रामीण क्षेत्र लगायत सबै भूगोलमा जग्गाको मूल्य अत्यधिक बढेको हो।ग्रामीण क्षेत्रमा बजारीकरण तीव्र गतिमा बढ्दो छ। ग्रामीण सडक कालोपत्रे र फराकिलो हुँदैछ। हुलाकी सडक र सीमासम्मको वैकल्पिक सडकहरू सहज विस्तार भएका र पक्की पुलहरू बनेका छन्। वैकल्पिक पेसा-व्यवसाय नहुँदा धेरै मानिसहरू घरजग्गाको कारोबारी बनेका छन्। खुद्रा, किराना पसल र अनौपचारिक व्यवसाय गर्नेको संख्या र प्रतिस्पर्धा बढेको छ। यातायात र ढुवानीको लागत कम हुँदा पनि गाउँ र सहरको लागत अन्तर कम भएको छ।यातायात र सहज पहुँच हुँदा वस्तु तथा सेवाको वितरण अधिक विस्तार भएको छ। सीमा क्षेत्रमा समेत व्यापारको कारोबार बढेको छ। भारतीय बजारसँग अस्वस्थ प्रतिस्पर्धा बढेकाले औपचारिक कारोबार अझै घटेको छ।आयात प्रतिस्थापनको विकल्प नहुँदा चोरीपैठारी तीव्र दरमा बढेको विभिन्न वस्तुको आयात र भन्सार राजस्व उच्च दरमा घटेकोबाट पनि पुष्टि हुन्छ। अर्थात् आयात, व्यापार र व्यवसाय अनौपचारिकमा रूपान्तरण तथा वृद्धि हुँदै गएको छ। भारतमा आर्थिक वृद्धि ६ प्रतिशत हुँदा नेपालमा २.१ प्रतिशत हुने प्रक्षेपणले पनि सीमा व्यापारको अवस्था दर्शाउँछ। यो सबै हुनुमा आर्थिक शिथिलता र राज्यको दोहनकारी कर नीतिको पनि योगदान छ।राज्यले नागरिकलाई दोहन गर्न वा नागरिकले राज्य दोहन गर्न एउटा पहिचान चाहिन्छ। नेपाली भए पनि राज्यले पहिचान नभएकालाई चिन्दैन। पहिचान नभएको नेपाली र दर्ता नभएको निकायले राज्यको अनुदान र सुविधा पाउन सक्दैन। राज्यको शासन सत्ता पहिचान भएकाको सेरोफेरोमा परिक्रमा गर्ने सरकारी नीति निर्माणमा बरालिएको छ।दाताहरूको विभिन्न अवतारमध्ये पहिचान र पहुँच हुने क्षमता भएको समूह मुख्य हो। नेपालजस्तो गरिब देशमा धनी देशको दातृ निकायले थोपरिदिएको प्रक्रिया र कागजी झन्झटको पहाडको सिको गरिएको छ। त्यो पहाडको आडमा मतदाता र चन्दादातालाई भने अलग्गै पहिचान प्रदान गरिएको छ। पहिचान भएका राज्य दोहन गर्दैछन्। पहिचान नभएकालाई राज्यले नै प्रत्यक्ष रूपमा उपभोक्ताको रूपमा र अप्रत्यक्ष रूपमा पारदर्शी संस्थाहरू मार्फत दोहन गर्दैछ।देशमा आर्थिक शिथिलता हुँदा चालु खर्चको चापले विभिन्न शीर्षकमा करको दर अझै वृद्धि गर्नुपर्ने अवस्था दोहनकारी राज्य नीतिको उदाहरण हो। अतिरिक्त पुँजीगत योगदान (प्रिमियम) लाई पुँजीकरण गरेमा आयकर लाग्ने गरी संसदमा पेस भएको आर्थिक विधेयकको दफा २६ र २७ मा प्रस्ताव गरिएको छ। यसबाट आयकर ऐनको मृत दफाको भूतप्रभावी व्याख्या गरेर दोहनकारी कर कानुन बन्ने छ। त्यसो भयो भने बचेखुचेको औद्योगिक तथा व्यावसायिक वातावरण पनि अझ क्षयीकरण हुने निश्चित छ। व्यावसायिक लगानीको वातावरण यसरी बिग्रिँदै गएमा पुँजी पलायन अझै बढ्ने देखिन्छ। नेपालको भन्दा आकर्षक र पुँजीगत करकट्टी नै अन्तिम करका रूपमा कार्यान्वयन हुने छिमेकी र लगानीमैत्री विदेशी भूमिमा अझ धेरै पुँजी पलायन देखिने निश्चित छ। पुँजी पलायनको पहुँच र क्षमता नहुने लगानीकर्ताहरू जग्गा, सुनचाँदी जस्ता सुरक्षित धन सञ्चय गर्ने क्षेत्र र अनौपचारिक व्यवसायतर्फ आकर्षित हुने सम्भावना हुन्छ। त्यसपछि गुमेको रोजगारीको विकल्पको रूपमा युवाहरू वैदेशिक रोजगारीका लागि अझै धेरै पलायन हुन बाध्य हुने छन्।वैदेशिक रोजगारी र निर्वाहमुखी पेसाहरूको सहज विकल्प छैन। सरकार देशभित्रै गुणस्तरीय रोजगारी सिर्जना गर्नुभन्दा दातृ निकायको सहयोगमा तथ्य/तथ्यांकसहितका आकर्षक प्रतिवेदन तयार गर्नमै स्रोतसाधन खर्च गरेको छ। अर्थतन्त्र सुधार गर्ने अनगिन्ती नीति र सुझाव राज्यले व्यवहारमा उतार्न सकेको छैन। अर्थतन्त्रको चिरिएको घाउमा प्रस्तावित बजेटले सहुलियत दिएर मलम लगाउन सकेन। त्यसको सट्टा मीठा शब्दमा भुलाएर थप करको दुख्ने सुई घोच्ने प्रस्ताव गरेको छ। आगामी बजेट बढेको शासकीय खर्च व्यवस्थापनमा केन्द्रित छ। पारदर्शी र औपचारिक क्षेत्रलाई मात्र अनगिन्ती नीतिहरू र धेरै करको भारी थोपर्ने कार्यमा राज्य र नीति निर्माताहरू केन्द्रित भएको देखिन्छ। अनौपचारिक अर्थतन्त्रलाई क्रमशः नियमनमा ल्याउने काम नै अहिलेको बेमेल र बरालिएको अर्थतन्त्रको समस्याको एक मात्र मुख्य र दीर्घकालीन समाधान हुन सक्छ। (लेखक पौडेल वित्तीय क्षेत्रका विश्लेषक तथा वरिष्ठ चार्टर्ड एकाउन्टेन्ट हुन्।)",opinion
"मेरो पहिलो पुस्तक 'नुन–तेलः विगततिर पदयात्रा' माथि हालै बुटवल, भैरहवा, नेपालगन्ज र सुर्खेतमा विमर्श भयो। ती बहसहरूमा अनेक कोणबाट छलफलहरू भए। तीमध्ये नेपालगन्जमा भएको एउटा पेचिलो बहसबारे यहाँ चर्चा गरेको छु।त्यहाँ एक जना साथीले सोध्नुभयो — पर्यावरण बचाउनु राम्रो कुरा हो। तर त्यसका लागि के हामीले विकास निर्माणका काम ठप्प पार्ने? अरूले उही कार्बन उत्सर्जन गर्ने बेला यस्तो विषय उठेन र उनीहरूले प्रशस्त विकास र प्रगति गरे। त्यसको मूल्य हामीले अब किन तिर्ने? हाम्रो विकासको काम किन रोक्ने?शब्द दुरूस्त यिनै नभए पनि उहाँको आशय यही थियो।जुन दिनदेखि म पर्यावरणका मुद्दामा बोल्न र लेख्न थालेँ, त्यही दिनदेखि मैले यो प्रश्नको सामना गरिरहेको छु। प्रश्न सान्दर्भिक र पेचिलो छ। पर्यावरण बचाउको पैरवी गर्ने हामीहरूले यस्ता प्रश्नको गम्भीर उत्तर दिन आवश्यक पनि छ। त्यसैले यात्रा र छलफलका क्रममा उठेका अरू धेरै विषय पन्छाएर मैले यहाँ यसमै विस्तृत चर्चा गरेको छु।त्यो दिनको अचम्म के भने, जुन उत्तर मैले प्रश्न गर्ने साथीलाई दिएँ, त्यो मेरा लागि नै  बिल्कुल नयाँ थियो। त्यस खाले तर्क मैले अन्यत्र यसअगाडि कहिल्यै गरेको थिइनँ। त्यसैले उत्तर दिइसकेपछि दिनभर त्यो कुरा मेरो मथिंगलमा घुमिरह्यो।मैले साथीको प्रश्नको जवाफमा भनेँ — विकास राम्रो कुरा हो, गर्ने पनि हो। तर बेलायत, अमेरिका र अरू पश्चिमा मुलुकले जसरी आफ्नो विकास गरे, त्यो तरिकासित साँच्चै प्रतिस्पर्धा गर्ने हो भने त आजै नेपालको जलविद्युत प्रयोग ठप्प पारौं। कोइला आयात गरेर विशाल भट्टीहरू बनाएर बिजुली निकालौं। सानो स्केलमा बिजुली चाहियो भने डिजलका जेनेरेटर चलाऔं। सडकका विद्युतीय सवारी विस्थापित गरेर पेट्रोलियम गाडीहरू थपौं। सोलार प्यानलहरू विस्थापित गरौं। अनि पो हुन्छ 'विकास' का लागि सही प्रतिस्पर्धा र टक्कर!यो तर्क भन्नासाथ म आफैं छक्क परेँ। अघिल्लो रात एकाध घन्टा मात्रै सुतेकाले अनिँदो बिहानमा यस्तो अचम्मको तर्क सुझेको थियो मलाई। एउटा जायज प्रश्नको यस्तो ठाडो प्रतिवाद गरेर छलफल कार्यक्रम आयोजनामा सक्रिय रहेका साथीको चित्त दुखाएँ कि भन्ने चिन्ता पनि लाग्यो।तर यसमाथि मैले जति सोच्दै गएँ, जलवायु संकटबारेको बहसमा यसको उपादेयता झनै धेरै भएजस्तो मलाई लाग्यो। कहिलेकाहीँ यथार्थपरक बहसलाई गहिराइ दिन पनि यस्तो प्रतितथ्यात्मक वा 'काउन्टर-फ्याक्चुअल' व्याख्याको महत्व हुन्छ।त्यो कार्यक्रममा चाहिँ मैले थपेँ — सन् १९६० को दशकको सुरूतिर अमेरिकामा नदीमा आगो लाग्थ्यो। त्यसको कारण उद्योगहरूले टनका टन प्रज्ज्वलनशील फोहोर नदीमा लगेर बगाइदिन्थे। नदी विषाक्त लेदो बन्थ्यो। हावा उस्तै प्रदूषित र विषाक्त।उनीहरूले त्यसले ल्याउने बर्बादी बुझे। पानी र हावा सफा राख्न कानुनै बनाए। कार्यान्वयन गरे। नदीहरू फेरि कञ्चन भए। हावा सफा भयो। पछिल्ला वर्षका भयानक डढेलोहरूको प्रकोप आउनुअगाडि अमेरिकाको हावा संसारका अरू धेरै ठाउँको भन्दा राम्रो थियो। त्यस्तै एक दशकअगाडि चीनका मुख्य सहरहरू विश्व वायु प्रदूषणका राजधानी थिए। तर त्यहाँको सरकारले सहर छेउका ठूला कोइलाबाट बिजुली निकाल्ने भट्टीहरू ठप्पै पारिदियो। सडकमा साइकल र विद्युतीय सवारीलाई भारी मात्रामा प्रवर्द्धन गर्‍यो। पेट्रोलियम साधनहरू निरूत्साहित गर्‍यो। अहिले नेपाल र भारतका सबै ठूला सहरहरूमा भन्दा अक्सर बेइजिङ र सांघाईमा वायु प्रदूषण उल्लेख्य मात्रामा कम छ।नेपालगन्जको कार्यक्रममा सुरू भएको यो बहसलाई यहाँ अलिकति तन्काएर हेरौं।अब हामीले विकासका लागि मानक बनाउँदा १९५० को दशकको अमेरिका वा २००० को दशकको चीनलाई बनाउने हो त? नदीमा आगो नलागेसम्म दिउँसै अँध्यारो हुने गरी वायु प्रदूषण नहुँदासम्म हामीले 'हाम्रो त विकास भएन' भन्ने हीनग्रन्थि पालिरहने हो?हावा र पानी विषाक्त अनि ६ महिनासम्म आकाश घुर्मैलो नभएसम्म देश अविकसित रहने हो? चारकोसे झाडीलगायत बचेखुचेको वनक्षेत्र निमिट्यान्न पार्नु नै हाम्रो विकासको अगाडिको बाटो हो त?जलवायु संकटका कारण छिट्टै हिउँदमा सुक्ने सँघारमा रहेका नदीहरू र तिनका जलाधारका रूपमा रहेको चुरे क्षेत्रको असीमित दोहन गरेर भूमिगत जलाधार पूरै रित्याउनु, जमिनको ठूलो हिस्साको मरूभूमीकरण गरेर पचासौं लाख मानिस विस्थापित गर्नु नै हामीले गर्न बाँकी रहेको विकास हो?नेपालगन्जको बहसमा त्यो प्रश्न जसरी उठ्यो त्यो स्वाभाविक थियो।समाजमा वातावरणीय र जलवायु चेतना कम रहेसम्म त्यस्ता प्रश्न उठ्दा तिनले यस्तो बहसलाई गहिरो र सार्थक बनाउन सहयोग पनि गर्छन्। तर हामीकहाँ त्यस्ता तर्कहरूको डरलाग्दो पाटो चाहिँ अर्को छ।त्यो हो — सरकारले विकासविज्ञ, पूर्वाधार, वातावरण विज्ञ भनेर पत्याएका, नीति निर्माण गर्नुअगाडि परामर्श गर्ने तथा चल्तीको विकासे बहसको अग्रपंक्तिमा रहेका मानिसहरूले समेत नेपालमा अहिले अनौठा तर्कहरू गरिरहेका छन्।उनीहरू भन्छन् — जंगल फाँडौं, विमानस्थलसहित जंगलभित्र सहर बसाऔं, रेलहरू बनाऔं, जलाधार सुकाउनु परे बरू सुकाऔं, पर्यावरण ध्वस्त पारौं, तर विकास गरौं, केही फरक पर्दैन!विकाससम्बन्धी उनीहरूको बुझाइ यत्ति छ — सिंगापुरदेखि दुबईसम्म चम्किला भौतिक पूर्वाधारकै कारण विकसित मानिएका होइनन् र?त्यस्ता तर्कको आशय हुन्छ — पचासौं लाख मानिसहरू पानी अभाव र भोकमरीले विस्थापित हुन सक्छन् तर विकासका लागि त्यति मूल्य त चुकाउनै पर्‍यो नि!यस्तै भाष्यमाथि टेकेर अहिले नेपालमा विकासको साविक मोडल चलिरहेको छ।यस खाले विकासविदहरू हावी हुने र विकासको यस्तो मोडलको प्रयोगभूमि नेपाल एक्लो भने होइन।हाम्रै नदीहरूझैं हिमालका हिमनदीबाट निस्किने इन्डस नदी यस खाले विकासको मारमा परेर यसअघि नै कति वर्ष सुख्खा याममा समुद्रमा नपुग्दै पूरै सुकिसकेको छ। पूरा नसुक्दा पनि नदी अब नदी रहेको छैन।माथिबाट मानिसले र तलबाट सतह बढ्दै गरेको समुद्रले पेल्दै गएपछि नदीको पुछारको हिस्सामा आधारित सिंगो पर्यावरण अहिले ध्वस्तप्रायः छ। भूमिगत जलाधारमा समुद्रको नुनिलो पानी पसेर दैनिक प्रयोगका लागि अयोग्य भएको छ। धानका फाँटहरू डुबेका वा बाँझिएका छन्। लाखौं मानिस विस्थापित भइसकेका छन्। जो अन्यत्र जान नसकेर त्यहीँ बसेका छन्, तिनको जीवनमा तिर्खा र भोकमरीको भयावह प्रकोप छ।यदि यस्तै विनाशकारी विकास नगर्ने हो भने नेपालका लागि अबको बाटो के हो त भन्ने प्रश्न अब स्वाभाविक रूपमा उठ्छ।त्यो नयाँ मोडलको झल्को दिन मैले कहिलेकाहीँ साथीहरूसितको बहसमा दिने गरेको हल्का अतिशयोक्तिपुर्ण उदाहरण यहाँ राखेको छु।म पेट्रोलियम गाडी चढ्ने साथीहरूलाई भन्ने गर्छु — कुनै बेला घोडाले तान्ने टाँगा यातायातको मुख्य साधन थियो। ती घोडाको दिसाले सारा सहर डुङ्डुङ्ती गनाउँथ्यो। त्यसैले घोडा आवश्यक हुँदाहुँदै बदनाम थिए। तर एकदिन अचानक सहरमा अटोमोबाइल आयो, बदनाम घोडा विस्थापित भए। आजको दस वर्षमा तिनै घोडाझैं बदनाम पेट्रोलियम साधन पनि विस्थापित हुनेछन्। त्यसअगाडि नै तिनको 'रिसेल भ्यालु' ओरालो लाग्नेछ। त्यसैले साथी हो, वातावरणको माया नै छैन भने आर्थिक लाभकै लागि भए पनि त्यसो हुनुअगाडि प्रदूषक गाडीहरू बेचबाच गरेर बिजुली गाडीतिर सरिसक्नु!अर्थात् अब विकास र समृद्धिको राजमार्ग पृथ्वीलाई धराशायी पार्ने खनिज ऊर्जाको प्रयोग, जंगलको विनाश र जलाधारको नाशतिर होइन, तिनको ठीक उल्टोपट्टि अघि बढ्छ। अब विकास र पर्यावरण रक्षा एकअर्काका विकल्प होइन, सहयात्री बनिसकेका छन्। अबको असली विकास त्यो हो जसले पर्यावरणको रक्षामार्फत मानिसको निरन्तर जीवन सम्भव बनाउँछ। थप एउटा उदाहरणबाट यो कुरा प्रस्ट पार्छु। नेपालका विकासवादीहरू चिनियाँ विकासको प्रशंसा गरेर कहिल्यै थाक्दैनन्। तर आज त्यही चीन संसारमा सफा र नवीकरणीय ऊर्जा विकासको अग्रणी देश बनेको छ।फरेन पोलिसी पत्रिकाका स्तम्भकार तथा आर्थिक इतिहासकार आडम टुजले हालै आफ्नो सब्स्ट्याकमा ब्लुमबर्गबाट साभार गरेर एउटा आँकडा राखेका छन् — संसारभर सोलार प्रविधिको 'सप्लाई चेन' मा ९० प्रतिशतभन्दा बढी हिस्सा ओगटेको चीनले यो वर्ष मात्रै १५४ गिगावाट सोलार ऊर्जा थप्दैछ। जबकि अमेरिकामा सन् २०२२ को सुरूसम्म जडित सोलारको जम्मा क्षमता १४४ गिगावाट मात्रै थियो।अमेरिकाजस्तो प्रविधिमा निकै अघि रहेको तर राजनीतिका कारण खनिज ऊर्जाको मोह त्याग्न नसकेको देशलाई चीनले यही अग्रताका कारणले धेरै क्षेत्रमा पछि छाड्दै गइरहेको छ।अर्का विश्लेषक नोआ स्मिथले हालै आफ्नो सब्स्ट्याकमा लेखेका थिए — पेट्रोलियम गाडी निर्माणमा जापान र जर्मनीलाई टक्कर दिन नसकेको चीनले विद्युतीय गाडी निर्माणमा सिंगो संसारलाई पछि छाड्न सक्यो। किनकि त्यहाँको राज्यले सुरूदेखि नै यो क्षेत्रलाई प्राथमिकतामा राख्यो। कम्पनीहरूले युद्धस्तरमा काम गरे। आज विश्वका पेट्रोलियम कार निर्माता कम्पनीमध्ये शीर्ष २० मा पर्न पनि चिनियाँ कम्पनीहरूलाई हम्मे छ। तर संसारमा बिक्री हुने पाँचमध्ये झन्डै एउटा विद्युतीय कार बेचेर चीनको 'बिवाइडी' कम्पनी त्यस खाले बजारको शीर्ष स्थानमा छ।चीनमा पनि 'अमेरिकाले नदीमा आगलागी हुने गरी खनिज ऊर्जामा आधारित विकास गर्न हुने, हामीकहाँ किन नहुने' भनेर पेट्रोलियम गाडी विकासमै केन्द्रित भएको भए के त्यो सम्भव हुन्थ्यो?यति पढिसकेपछि नेपालका विकासविदहरूले छरेका भ्रममा परेका पाठकहरूका मनमा यस्तो प्रश्न उठ्न सक्छ — लिथियम र कोबाल्टजस्ता धातु जमिनबाटै ननिकाली विद्युतीय सवारीसाधन पनि बन्दैनन्। त्यसका लागि खनिज पदार्थ उत्खनन नगरी हुँदैन। फेरि यो त एउटा समस्या हल गर्दा अर्को समस्या खडा भएन र?यो प्रश्नको जवाफ दिन फेरि नोआ स्मिथले आफ्नो सब्स्ट्याकमा यो ग्राफ राखेका छन्।अर्थात् अन्तर्राष्ट्रिय ऊर्जा नियोग (आइइए) को तथ्यांकमा आधारित यो ग्राफका अनुसार सन् २०१९ मा विश्वव्यापी खपतका लागि कोइला, तेल र ग्यास गरी १५ अर्ब टन खनिज पदार्थ उत्खनन भएको छ। सन् २०२० को वर्षभर नवीकरणीय ऊर्जाका लागि जम्मा ७० लाख टन खनिज उत्खनन भयो। त्यसबाट वायु, सोलार, जियोथर्मल, आणविक र जलविद्युतजस्ता स्रोतबाट बिजुली मात्रै निस्केन, विद्युतीय गाडीहरू, ग्रिडहरूको सञ्जाल र ऊर्जा भण्डारका लागि ब्याट्रीहरू बने। त्यस्तै नवीकरणीय ऊर्जाका लागि एक वर्षमा उत्खनन भएको एक किलो लिथियम बराबर २,१४२ किलो कोइला, तेल वा ग्यास निस्कियो जुन एकै वर्षमा खपत पनि भइसक्यो। जबकि त्यही एक किलो लिथियमले दशकौं काम गरिरहनेछ। त्यसैले सन् २०२८ मा विश्वव्यापी ऊर्जाक्रान्तिका कारण संसारको ऊर्जा बजारको ठूलो हिस्सा नवीकरणीय ऊर्जाले ओगटिक्छ। त्यसबेला त्यसखाले खनिज उत्खनन जम्मा दुई करोड ८० लाख टनमा सीमित हुने प्रक्षेपण छ।अन्तमा, के पेट्रोलियम साधनलाई विद्युतीय साधनले विस्थापित गर्नु नै नेपाललाई विकास गर्ने र पर्यावरण रक्षा गर्ने एक मात्र उपाय हो त?नेपालको भविष्यमुखी र दिगो विकासको पहिलो सर्त हो — ६ दशकअघि अमेरिकाले नदीमा आगलागी हुने गरी पानी र वायु प्रदूषित गर्दै विकास गर्न पाउने, हामीले किन नपाउने भन्नेजस्ता तर्क गर्ने मानसिकताबाट हामी सबै बाहिर आउनु। त्यसका लागि विकास भनेको के हो भन्ने प्रश्नमै नयाँ शिराबाट बहस हुनु जरूरी छ।मेरो विचारमा बाँके जिल्लामा सामुदायिक वनको क्षेत्रबाट वादी समुदायका विपन्न सुकुम्बासीहरूलाई डोजर लगाएर बिचल्ली पार्दै उठाउनु र निजगढको जंगलभित्र सहर बसाउनु दुवै मानवद्वेषी र प्रकृतिद्वेषी कुरा हुन्। यी विकास होइनन्। समाजको विकासका लागि यस्ता दुवैखाले गतिविधि रोकिनुपर्छ।सुकुम्बासी मानिसले पनि आत्मसम्मानपूर्वक बाँच्न पाउनुपर्छ र जंगलका रूखबिरूवा, जनावरले पनि बाँच्न पाउनुपर्छ। बास नहुने मानिसले रूख काटेरै पनि बास बनाउन पाउनुपर्छ। तर कुनै अर्बपतिले जंगल मासेर खर्ब कमाउन पाउनु हुँदैन।समाज र राज्यको तहबाट हेर्दा, भविष्यमा हुन सक्ने खर्बौं क्षतिलाई बेवास्ता गर्दै तत्कालको अवाञ्छित लाभ र एकाध अर्ब आम्दानीका लागि अहिले नै अन्धाधुन्ध खोला, नदी र पहाड बेचिहालौं भन्ने मानसिकताबाट पनि हामी बाहिर आउनुपर्छ।त्यसका लागि बीसौं वर्ष पहिलेको विश्वदृष्टि अहिलेसम्म अँगालेर बसिरहेका विज्ञहरूले पनि जलवायु संकटका कारण महिनैपिच्छेजस्तो बदलिँदो दिगो विकासको अद्यावधिक 'प्याराडाइम' का बारेमा पढ्ने, बुझ्ने र राजनीतिज्ञहरूलाई सोहीअनुसार सल्लाह दिने मेहनत गर्न सक्नुपर्छ।आजभन्दा बीस वर्षअघिसम्म अर्थतन्त्रलाई खनिज ऊर्जामा आधारित बनाउनु सापेक्षतः किफायती पर्न सक्थ्यो। तर अब अवस्था १८० डिग्रीले फेरिइसकेको छ। विद्युतीय गाडी चढ्नेजस्तो नवीकरणीय ऊर्जातिर संक्रमणको सरल उपाय अभ्यास गरिसकेका केही देशहरू अहिले स्टील उत्पादनजस्तो कठिन कामको विद्युतीकरणमा लागिसकेका छन्। साउदी अरबजस्ता खनिज ऊर्जाका भण्डार देशहरूले ऊर्जा बजारको भविष्य हेरेर सौर्य ऊर्जामा लगानी तीव्र पारेका छन्। मक्का प्रान्तको अल शुआइबामा हाल निर्माणाधीन २,०६० मेगावाटको सोलार प्लान्ट एकै ठाउँमा निर्मित संसारकै ठूलो आयोजना मानिन्छ। सन् २०३० सम्म १०१ अर्ब डलर लगानी गरेर समग्र ऊर्जा उत्पादनकै आधा हिस्सा सौर्य ऊर्जाको पुर्‍याउने महत्वाकांक्षी योजना छ साउदी अरबको।हामीले भएकै नदी र भूमिगत जलाधार सुक्ने गरी ढुंगा-बालुवा बेचेर धनी हुने सपना देखिरहँदा जोर्डन, इजरायल र युएइ मिलेर ९५ प्रतिशत सुकिसकेको जोर्डन नदीलाई ब्युँताउने योजना बनाएका छन्। त्यसका लागि युएईको लगानीमा जोर्डनको मरूभूमिमा लाग्ने सोलार प्यानलहरूले इजरायली 'डिस्यालिनेसन प्लान्ट' लाई बिजुली प्रवाह गर्नेछन् र जोर्डन नदीले वर्षैभर नयाँ कृत्रिम मूल पाउनेछ।चीनलगायत धेरै देशको अनुभवले अहिले के भन्छ भने हरित ऊर्जातिरको संक्रमण समाजको आर्थिक प्रगतिका लागि अब बोझ होइन, अवसर हो। त्यसमाथि पनि नेपालजस्तो नवीकरणीय ऊर्जाको राम्रो सम्भावना बोकेको देशका लागि त त्यो झनै ठूलो अवसर हो।अर्कोतिर अब पनि खनिज ऊर्जा प्रयोग बढाउने अनि वनजंगल नाश गर्ने, खोलानाला र पहाड बेच्ने विकासको मोडल अपनाउनु भनेको पर्यावरणलाई ध्वस्त पार्ने मात्र नभई समाजको दिगो आर्थिक विकासको ढोका समेत बन्द गर्नु हो। त्यसले सीमित ठेकेदार, व्यवसायी र नेताहरूको तत्कालको समृद्धि सुनिश्चित गर्ला तर भावी पुस्ताका लागि जीवन नै असम्भव बनाइदिन्छ। कारण —  जीवनका लागि चाहिने हावा र पानी अहिले नै अभूतपूर्व रूपमा क्रमशः प्रदूषित हुँदै र रित्तिँदै छन्।त्यसैले अबको विकासले पहिले मानिसको जीवनलाई सम्भव पार्नुपर्छ। त्यसका लागि हामीले गर्नुपर्ने दर्जनौं काममध्ये पर्यावरणको रक्षा एउटा मात्रै हो। नवीकरणीय ऊर्जातिरको तीव्र संक्रमण पर्यावरण रक्षाको पनि एउटा मात्रै हिस्सा हो।यो सब हुनुअगाडि 'मानिस र प्रकृति दुई फरक कुरा हुन् अनि मानिसको जीवनको लक्ष्य र उसले विकास गरेको चेतनाको प्रयोजन नै प्रकृतिको दोहन हो' भन्ने विषाक्त भाष्य यो देशको सबै तहको नेतृत्व र जनमानसको ठूलो हिस्साबाट मेटिन जरूरी छ। मानिस प्राकृतिक जीव हो, प्रकृतिको ध्वंश भनेको मानिसकै ध्वंश हो।जुन दिन हामी पृथ्वी यहाँ कायम सबै जीवनको साझा वासस्थान हो र ब्याक्टेरियादेखि मानिससम्म सबैको जीवन एउटै अन्तर्निर्भर प्रणालीबाट चल्छ भन्ने बुझ्छौं, त्यही दिन हाम्रासामु सही र दिगो विकासको राजमार्ग खुल्नेछ।(लेखक जीवन क्षेत्रीको किताब 'नुन–तेलः विगततिर पदयात्रा' हालै प्रकाशित छ। उनले पाठकहरूका लागि नियमित रूपमा सिफारिस गर्ने सामग्रीहरूका लागि हेर्नुहोस्ः द हिमालयन गेज।(जीवन क्षेत्रीका अन्य लेखहरू पढ्न यहाँ क्लिक गर्नुहोस्।)ट्विटरः @jiwan_kshetry",opinion
"बजेट बनाउने बेलामा अनधिकृत मानिस छिरेर करका दर हेरफेर गरेको भन्दै यसपालि फेरि संसदमा हंगामा भयो।कतिपय सांसदहरूले संसदीय छानबिन समितिको समेत माग गरे। संसद समयमा चल्न सकेन। अर्थमन्त्रीले रोस्टममा उभिएर जवाफ दिएपछि मात्रै संसद पुनः सुरू भयो।यो सारा हंगामाका पछाडि एउटा आरोप थियो — बजेट बनाउने बेलामा नेपाल सरकारका एक जना पूर्वनायब सुब्बा (नासु) लाई अनधिकृत रूपमा अर्थ मन्त्रालय छिराएर अमूक व्यापारिक घरानाको पक्षमा करका दरहरू परिवर्तन गरिए।तीस वर्ष भन्सार विभागमा काम गरेर अवकाश पाएपछि फेरि त्यहीँ करारमा काम गरिरहेका नासु रामकृष्ण श्रेष्ठमाथि संसदमै गम्भीर आरोप लगाइयो र हंगामा भयो।के साँच्चै एक जना नासुले कुनै व्यापारिक घरानाको स्वार्थमा अर्थ मन्त्रालय छिरेर यसरी करका दर परिवर्तन गर्न सम्भव छ?अर्थ मन्त्रालयमा करका दरबारे छलफल हुँदा अर्थमन्त्री, मन्त्रालयका दुवै सचिव, आन्तरिक राजश्व र भन्सार विभागका महानिर्देशकसहित आठ जनाको संयन्त्र संलग्न हुन्छ र त्यही संयन्त्रले करको दरबारे निर्णय लिन्छ।हेरफेर गरिएका दरमा मन्त्रीसहित यो संयन्त्रमा बस्ने अर्थ मन्त्रालयका उच्च पदाधिकारी जिम्मेवार हुन्छन् कि आर्थिक विधेयक टाइप गर्न बोलाइएका एक जना नायब सुब्बा? के संयन्त्रलाई थाहा नदिइकन नायब सुब्बाले करका दर हेरफेर गर्न सक्छन्? उनले टाइप गरेको कुरा पछि जाँच गरिन्छ कि गरिँदैन? के उनले त्यहाँबाट सूचना बाहिर चुहाउन सक्छन्?यसलाई अर्को पाटोबाट हेरौं — अर्थमन्त्रीले राजनीतिक अडान लिए भने संयन्त्रका अरू सदस्यले उनले चाहेअनुसार करका दर हेरफेर गर्न तयार हुनुपर्छ। किनभने यस्तो निर्णय लिने अन्तिम अधिकारी उनै हुन् र यसको जवाफदेहिता पनि उनकै हो। त्यसो भए दर हेरफेर गर्न अर्थमन्त्रीले कुनै अनधिकृत मानिसलाई मन्त्रालयमा किन छिराइरहन पर्छ र?यी सारा प्रश्नको उत्तर खोज्नुभन्दा पहिले अर्थ मन्त्रालयमा करका दरबारे कसरी र कहिले निर्णय हुन्छ, त्यो प्रक्रिया हेरौं।करका दरहरूबारे छलफल बजेट आउने अघिल्लो दिन साँझ मात्र सुरू हुन्छ। यो संवेदनशील विषय भएकाले त्यसअघि यसबारे छलफल हुँदैन। यो धेरै पहिलेदेखिकै प्रचलन हो।संविधानअनुसार बजेट जेठ १५ गते आउनुपर्छ। त्यसैले जेठ १४ गते साँझ बजेट बनाउन संयन्त्रको बैठक बस्छ। सामान्यतया कार्यालय समय सकिएपछि यो छलफल सुरू हुन्छ।यो संयन्त्रमा अर्थमन्त्री, अर्थसचिव, राजश्व सचिव, आन्तरिक राजश्व विभाग महानिर्देशक, भन्सार विभागका महानिर्देशक, अर्थ मन्त्रालयमा रहेको राजश्व व्यवस्थापन महाशाखाका प्रमुख र दुई जना उपसचिव सदस्य छन्।यो संयन्त्रको बैठक बस्न कोठामा पस्नुअघि सबैले आफ्नो मोबाइल फोन बाहिरै राख्ने हो। त्यो पनि धेरै अघिदेखिको प्रचलन हो।बैठकमा कुनकुन करमा के हेरफेर गर्ने र किन गर्ने भन्ने छलफल हुन्छ। अनि निर्णय हुन्छ। त्यसपछि भन्सारका महानिर्देशकको नेतृत्वमा एउटा टिमले भन्सारका दरहरू 'इन्ट्री' गर्छ। आन्तरिक राजश्वका महानिर्देशकको नेतृत्वमा अर्को टिमले अरू करका दर 'इन्ट्री' गर्छ।पोहोर दर हेरफेरबारे विवाद भएपछि यसपालि संयन्त्रको बैठकका निर्णयहरू 'मिनट' गर्ने नयाँ चलन सुरू भएको राजश्व सचिव रामप्रसाद घिमिरेले बताए।'यसपालि संयन्त्रको बैठकमा कुनकुन करका दरमा के-कति फेरबदल गर्ने भन्ने निष्कर्षमा पुगेपछि हामीले त्यसको मिनट उठाएर आठै जनाले हस्ताक्षर गरेका छौं,' सचिव घिमिरेले भने।त्यो मिनटको प्रति मन्त्रालयमा सुरक्षित रहेको उनले बताए। यसपालि करका दर हेरफेरको निर्णय मिनटमा उठाएपछि मात्रै कम्प्युटरमा टाइप गर्न सुरू गरेको पनि उनले बताए। इन्ट्री सकिएपछि त्यसको प्रिन्ट निकालेर निर्णयअनुसार भयो कि भएन भनेर जाँच गरेको पनि उनले बताए।'आन्तरिक राजश्व र भन्सार विभागका साथीहरूको नेतृत्वमा करका दरहरू आर्थिक विधेयकमा इन्ट्री भएपछि त्यसको प्रिन्ट निकालेर, दरहरू फेरि रूजु गरेर, प्रिन्टमा हामी सबैले हस्ताक्षर गरेका छौं,' घिमिरेले भने।त्यसो भए यसपालि बजेट निर्माणमा पूर्वनासु रामकृष्ण श्रेष्ठको 'इन्ट्री' कहिले भयो त? को हुन् उनी? के उनले अनधिकृत प्रवेश पाएका हुन्?श्रेष्ठले नै बताएअनुसार उनी जेठ १४ गते साँझ राती ८ बजे अर्थ मन्त्रालय छिरेका हुन्। त्यो बेलासम्म करका कुनकुन दरमा केके हेरफेर गर्ने भनेर संयन्त्रले सायद निर्णय गरिसकेको थियो। त्यसपछि भन्सारका उपमहानिर्देशक सेवन्तक पोखरेलको निर्देशनमा बसेर उनले भन्सार करका दरहरू इन्ट्री गरे।'म आठ बजे छिरेर सरहरूले अह्राएअनुसार रातभरि काम गरेँ। भोलिपल्ट दिउँसो दुई बजे अर्थ मन्त्रालयबाट निस्किएँ,' श्रेष्ठले सेतोपाटीसँग भने, 'म भित्र छिर्दा मोबाइल पनि बाहिर राखेर छिरेको हो।'श्रेष्ठले भन्सार विभागमा तीस वर्ष काम गरेर दुई वर्षअघि मात्र अवकाश पाएका हुन्। भन्सारका कोडहरूबारे उनलाई राम्रो ज्ञान भएको र दक्षतापूर्वक छिटो काम गर्न सक्ने भएकाले विभागले उनलाई दुई वर्षदेखि करारमा काम लगाउँदै आएको उपमहानिर्देशक पोखरेलले बताए।दरअनुसार भन्सारका कोड दक्षतापूर्वक इन्ट्री गर्न सक्ने भएकाले नै श्रेष्ठलाई कर हेरफेर गर्ने साँझ अर्थ मन्त्रालयले बोलाउने गरेको छ।उनले सेतोपाटीसँग भने, 'मैले २०४९ सालदेखि निरन्तर बजेटमा काम गरिरहेको छु, काम नगरेको कुनै बजेट छैन। सरहरूले मलाई नै बोलाउनु हुन्छ। आउने हो, काम गरेर जाने हो।'कतिपय मानिसहरूलाई लाग्न सक्छ — त्यति टाइप गर्न पनि श्रेष्ठ नै चाहिने?तर भन्सारका कोड भनेको कथा टाइप गरेजस्तो होइन भन्ने धेरैलाई थाहा छैन।'कोड टाइप गर्दा एउटा स्पेस राख्यो भने त्यसले एउटा अर्थ दिन्छ। दुइटा वा तीनटा राख्यो भने अर्कै। त्यसैले यो संवेदनशील काम हो,' राजश्व सचिव घिमिरेले भने।श्रेष्ठले गरेको काम भन्सार विभागमा अरूले गर्नै नसक्ने भने नभएको स्वीकार गर्छन् उनीहरू। तर श्रेष्ठले लामो समय काम गरेकाले त्यसमा धेरै दख्खल भएको र हतारमा छिटो काम गर्न सक्ने भएकाले सकेसम्म उनैलाई लैजाने गरेको उनीहरूले बताए।यो सबै प्रक्रिया बुझेपछि एउटा कुरा त पक्कासँग भन्न सकिन्छ — करका दर चाहेर पनि नासुले कुनै व्यापारिक घरानाको स्वार्थमा परिवर्तन गर्न सक्ने कुरा होइन। र, अर्थमन्त्रीले चाहे भने करका दर उनको निर्देशनमा अर्थ मन्त्रालयका कर्मचारीले नै परिवर्तन गर्छन्, गर्नुपर्छ।यो कुरा कतिपय सामान्य मानिसहरूलाई थाहा नहोला। तर कतिपय सासंदहरू जसलाई बजेट निर्माण प्रक्रियाबारे थाहा छ, कतिपय पूर्वअर्थमन्त्रीहरू जो आफैं यो प्रकियामा बसेर काम गरेका छन्, उनीहरूलाई त एउटा नासुले बदमासी गर्न सक्दैन, अर्थमन्त्रीले गर्न सक्छ भन्ने पक्कै थाहा हुन्छ। प्रमुख प्रतिपक्षी दल एमाले आफैंले धेरैपटक बजेट ल्याइसकेको छ र सायद ती सबै बजेटका बेला भन्सारका करका दर विगतमा पनि नासु श्रेष्ठले नै टाइप गरेका थिए।त्यसैले कम्तिमा बजेट निर्माण प्रक्रिया बुझेका सांसद र नेताहरू यो हौवाका पछि लाग्नु हुँदैन थियो। करका दरहरूमा चित्त नबुझेको भए वा शंका लागेको भए, अर्थमन्त्रीलाई नै जिम्मेवार बनाउँदै उनैसँग जवाफदेहिता खोज्नुपर्थ्यो।फेरबदल भइसकेका करका दरहरू अहिले सबै बाहिर आइसकेका छन्। ती दर न्यायपूर्ण भएनन् भन्ने लागेमा वा कुनै व्यापारिक घरानाको पक्षमा आए भन्ने लागेमा दलहरूले अर्थमन्त्रीलाई कठघरामा उभ्याउने हो। यो किन परिवर्तन गर्‍यौ, यसको औचित्य के हो, यसबाट निश्चित समूहलाई लाभ भयो र देशलाई हानि भयो भनेर संसदमा टेबल ठोकेर प्रश्न सोध्ने हो।तर करका दरहरूको मिहीन अध्ययन गरेर अर्थमन्त्रीलाई चुनौती दिने काम भएन। अनधिकृत मानिस किन छिराइयो भनेर संसदमा उभ्याइयो। उनलाई पनि सजिलो भयो। उनले बजेट निर्माणको प्रक्रियाबारे बताए। श्रेष्ठ कसरी लामो समयदेखि बजेट निर्माणका बेला टाइप गरेर सहयोग गर्ने मानिस हुन् भनेर बताए। यसमा कुनै गडबडी छैन भनेर बताए। कुनै शंका नगर्न अनुरोध गरे। र थप प्रश्न भए उत्तर दिन तयार छु भने। त्यसपछि कसैले प्रश्न सोधेन। किनभने कसैले 'होमवर्क' गरेर आएको थिएन।कतिपय करका दरहरू बजेटको समयमा सरकारले परिवर्तन गर्छ। गर्नुपर्ने अवस्था आउँछ। हाम्रा प्रत्येक बजेटमा पनि केही न केही दर परिवर्तन हुने गरेका छन्। कतिपय त्यस्ता परिवर्तनहरू निश्चित व्यापारिक घरानालाई लाभ हुने गरी भएका उदाहरण पनि छन्। त्यसैले करका दरहरूमा भएको हेरफेर मुलुकको स्वार्थमा गरिएका छन् र हामीले यी-यी कारणले परिवर्तन गरेका हौं भनेर संसदमा अर्थमन्त्रीले आश्वस्त पार्नुपर्छ। संसदमा हुने घमासान बहसमा नयाँ करका दरको औचित्य अर्थमन्त्रीले पुष्टि गर्नुपर्छ।तर तयारी गरेर अर्थमन्त्रीलाई प्रश्न नसोध्ने, उनलाई र्‍याखर्‍याख्ति नपार्ने अनि नासुले करका दर चलाए भनेर संसदमा हंगामा गर्ने कामले न त अर्थमन्त्रीलाई उत्तरदायी बनाउँछ, न त्यसले संसदको गरिमा नै बढाउँछ।योभन्दा अगाडि अर्थमन्त्री जनार्दन शर्माको पालामा पनि अनधिकृत व्यक्ति प्रवेश गरेर करको दर हेरफेर गरिएको आरोप लागेको थियो। त्यो बेला पनि अर्थमन्त्रीले करका दर किन परिवर्तन गरेभन्दा पनि को प्रवेश गरेको थियो भन्नेमा धेरैको ध्यान गयो। संसदमा हंगामा भएपछि छानबिन समिति बन्यो। अर्थमन्त्रीले राजीनामा दिए। बजेट बनाउन संलग्न अर्थ मन्त्रालयका सबै अधिकारीहरूले कोही पनि अनधिकृत व्यक्ति प्रवेश नगरेको बयान दिए। जनार्दन शर्माले उन्मुक्ति पाए र फेरि मन्त्री बने। तर करका दरमा भएको फेरबदल बारे संसदमा औचित्यपूर्ण बहस भएन।यस्ता प्रकरणले के मात्र गर्छ भने — आममानिसको निराशा बढाउँछ। 'चोरहरू' ले फेरि मिलेर खाएछन् भन्ने चर्चा चोकचोकमा चलाउँछ। यो प्रकरणपछि आममानिसका दिमागमा परिसक्यो, 'शक्तिशाली व्यापारीले एउटा नासु पठाएर उसको स्वार्थमा करका दर हेरफेर गरिसक्यो!'एउटा व्यापारीले अर्थ मन्त्रालयमै एउटा सानो कर्मचारी पठाएर यति धेरै घुसपैठ गर्ने तागत राख्छ भन्ने परेपछि आममानिसले यो मुलुकमा थप आश किन गर्नु! नेपाल सुध्रिँदैन भनेर दिक्क मानेका मानिसलाई यो प्रकरणले थप निराश बनायो। नेपाल बस्ने होइन, १२ पास गरेर विदेश जाने हो भन्ने युवालाई थप कारण दियो।तथ्य समात्ने, त्यसमा बहस गर्ने र एकअर्कालाई जिम्मेवार बनाउने भन्दा पनि 'कन्सपिरेसी थ्योरी' मा विश्वास गर्ने, त्यसैमा तरंगित भइरहने, पालैपालो सबै राजनीतिज्ञले सबैलाई गालीगलौज गर्ने, आममानिसका नजरमा सबैले सबैलाई 'चोर' सावित गर्ने कामले समाजमा निराशाको बाक्लो बादल लगाएको छ।'राजनीतिक दलहरूले अब पार लगाउँदैनन्, अब राजा नभई देश बच्दैन' भन्दै दैनिक फलाकिरहेकालाई त यो सबै ठिकै होला। तर यो देश नेपालीहरूकै सामूहिक विवेकमा अघि बढाउने हो, बहुदलीय प्रतिस्पर्धाले नै राजनीतिक दलहरूलाई माझ्दै लैजान्छ, नेताहरूलाई परिपक्व बनाउँदै लैजान्छ, पुराना दलले नसके नयाँ दल र नेता आएर गर्छन् भन्ने आशा राख्ने नागरिकहरूले पनि आश मारेका दिन अहिलेका दल कहाँ पुग्ने हो?दलहरू जानीजानी हरेक दिन सामूहिक राजनीतिक अवसानतिर किन अग्रसर हो?",opinion
"'अन्ततः उमेर पुग्यो। अब टक्क लाएर नागरिकता बनाइन्छ। बालअधिकार ह्यानत्यान पनि ठीकै छ कि, तर नागरिक भन्या नागरिक हो नि यार! अब त कतै परिचयपत्र देखाउन भन्यो भने पनि शानसँग नागरिकता देखाउने हो। किन चाहियो कलेजको आइडी कार्ड! दादाको नागरिकतामा त जाबो मान्छेको अक्षर छ, मेरोमा त प्रिन्टेड हुन्छ होला। वाह! हिरोइन!'बिहानैबाट फुरूकफुरूक चल्दै थियो मेरो। खाना खानेबित्तिकै बुबालाई हतारहतार तयार हुन लगाएँ। आफू त उठ्नेबित्तिकै तयारै थिएँ। दस मिनेट पर त छ जिल्ला प्रशासन। हिँड्दै गयौं बा-छोरी।कार्यालय पुग्यौं। चाहिने कागजात दियौं। एकछिनमा भित्रबाट बोलावट आयो। म गएँ झ्यालनेर।'अनि बुबाको नामबाट लिन खोज्नुभएको रहेछ नागरिकता, किन हो र? आमा हुनुहुन्न? लौ आमाको पहिचान खुलेको छैन भनेर घोषणा गर्नुपर्छ। पहिले त्यो मिलाएर ल्याउनू।'म अकमक्क परेँ। 'हँ? के पहिचान नखुलेको? किन चाहियो र त्यो? बुबाको नागरिकता छ त त्यहीँ।'झिजिँदै झ्यालबाट आवाज आयो — बुबाको त छ कि। तर बुवाको नागरिकताले मात्रै कहाँ पुग्छ? कि आमाको नागरिकता ल्याउनू, कि आमाको पहिचान खुलेको छैन भन्नुपर्छ। ल जानू अब।'झ्यालउताका अंकल बोल्न छाडे। मेरो टाउको भननन गर्न थाल्यो।'लौ अब के बन्दैन मेरो नागरिकता? के यार यो पहिचान नखुलेको? कहाँबाट ल्याउनु अब प्रमाण? भन्न के खोजेको हो पहिचान नखुलेको भनेर! दादाले नागरिकता लिँदासम्म त ठीक थियो त सबै। के भयो एक्कासि! के हो हत्तेरिका!'बुबालाई खोज्न थालेँ। देख्दिनँ वरपर।अत्तालिँदै हस्याङफस्याङ गर्दै थिएँ, झसंग ब्युँझिएँ।उफ्! धन्न सपना रहेछ।उठेर बक्क परेँ एकछिन। कस्तो खालको सपना होला। बाउको नागरिकताले पुग्दैन रे! हावा!भाग्यवस्, यो कहिल्यै विपना नहुने सपना हो। मेरो सपनामा जसरी बुबा बोकेर नागरिकता बनाउन जाने हो भने त्यसरी अत्तालिनु पर्दैन। न पर्थ्यो न कहिल्यै पर्नेछ। तर यदि म आमा मात्रै लिएर गएको भए?ओहो! मैले त सपनामा कति धेरै मान्छेको विपना पो देखेकी रहेछु!नागरिकता विधेयक प्रमाणीकरण भयो।पढ्दै थिएँ, देखेँ — नेपाली नागरिक आमाबाट नेपालमा जन्म भई नेपालमै बसोबास गरेको र बाबुको पहिचान हुन नसकेको व्यक्ति वंशजको आधारमा नेपालको नागरिक मानिनेछ।'बाबुको पहिचान नखुलेको...' एकछिन त्यहीँ रोकिएँ।बडो महत्त्वपूर्ण कुरा रहेछ। दफा ८ मा गरिएको संशोधन हेरेँ।बाबुको पहिचान नखुलेको पुष्ट्याइँ सहितको स्वघोषणा — आमाको नामबाट नागरिकता लिँदा निवेदनको साथमा बुझाउनुपर्ने अनिवार्य कागजात।यी प्रावधान पढेको दिनदेखि मनमा अरू कुनै कुरा अलिबेर बस्न पाएको छैन। सायद सपनाले तर्साएको पनि त्यही भएरै होला।यो बाबुको पहिचान हुन नसकेको भनेको के हो? आमालाई सन्तानको बाउ को हो भनेर थाहा नहुनु? जन्म दिने आमालाई जन्माएको बच्चा कसको हो भनेर कुन बेला थाहा हुँदैन? एकैपटक धैरै पुरूषसँग  सहवास भयो अनि बच्चा बस्यो भने होला एउटा त। के राज्यलाई त्यो जानकारी चाहिएको? राज्यलाई जानकारी चाहिएको नै किन? नागरिकतामा जन्म दिने दुवैको पहिचान खुल्नुपर्छ भनेर? तर यदि त्यसो हो भने त हरेक नागरिकतामा बुबा र आमा दुवैको परिचय खुलाउनु अनिवार्य हुन्थ्यो होला।आजको दिनमा यदि सब नागरिकलाई आ-आफ्नो नागरिकता पल्टाएर देखाऊ भन्ने हो भने, कम्तिमा एक-तिहाई जनसंख्याको नागरिकतामा आमाको नामनिसान छैन होला। मेरै उमेरका प्रायः साथी समूहमा नागरिकतामा आमाको पनि नाम राख्ने म एक्लै हुन्छु। मैले रहरले राखेकी हुँ।जब बाबुको नामबाट नागरिकता लिँदा आमाको नामको एक अक्षर पनि आवश्यक पर्दैन भने आमाको नामबाट नागरिकता लिँदा बाबुको पहिचान, विवरण किन चाहिन्छ?नेपालको संविधान, भाग ३, 'समानताको हकमा' कतै, 'माथि जेसुकै लेखिएको भए पनि नागरिकताको हकमा भने महिलाको नागरिकता हैसियत पुरूष नागरिकताभन्दा एक दर्जा कम रहनेछ' भनेर लेखिएको छ हो? मैले पढ्न छुटाएकी हुँ?होइन भने एक नागरिक आमाले आफ्नो सन्तानलाई नागरिकता दिलाउन, एक नागरिक बाबुभन्दा थप कागजात पुर्‍याउनुपर्ने किन हो?हाम्रो गाउँमा एक जना आमा भन्नुहुन्थ्यो, 'सत्य भनेको आमा मात्रै हो हेर केटाकेटी। बा त बा हो/बा होइन!'आमाले मजाकमा भन्नुभएको हो। तर एक तरिकाले सोच्ने हो भने, आमा गलत हुनुहुन्न। कुनै बच्चा आफ्नो हो कि होइन भनेर, जन्म दिने आमालाई थाहा नहुने कहिल्यै हुँदैन। तर बाउलाई भने कहिलेकाहीँ थाहा नहुन पनि सक्छ। उसले त आमाले भनेको पत्याइदिने हो। गलत नियत राखेका अपराधीहरूको अहिले कुरा नगरौं। त्योबाहेक नागरिकता दिलाउन आएको कुनै पुरूष असली पिता हो कि होइन, ऊ आफैंलाई थाहा नहुन सक्छ। प्रमाणित गरिदिन आमा चाहिन्छ। त्यसैले तर्क नै लगाउने हो भने बरू बाबुको नामबाट नागरिकता निकाल्दा चाहिँ आमाको पहिचान खुलाएर नागरिकता स्पष्टीकरण दिनुपर्ने होइन र?यस्तो तर्क सुन्नेबित्तिकै कतिलाई यो सब कुरा अनावश्यक बखेडाजस्तो लाग्यो होला। कतिको मुखमाथि जुँगामै झुन्डिएको हुन्छ — यी डलरे महिलावादीहरू तिललाई पहाड बनाउँछन्!कुनै कुरा झरेर जाने तिल हो कि थिचेर बस्ने पहाड, त्यो कुरा आफ्नै काँधमाथि नबस्दासम्म थाहा हुँदैन सायद।साख्खै भए आफ्नै दिदी, नभए नाताकी दिदीलाई सम्झिनुहोस्। दिदीलाई बिहे गरेर पठाउनुभयो। केही समयमै मायालु भाञ्जा जन्मिए। तर पछि दिदीको डिभोर्स भयो। भिनाजु राम्रा मान्छे हुन्, असल पिता हुन्, केवल मन नमिलेर अलग्गिएका हुन् भने त केही छैन। तर दिदी भिनाजुसँग छुट्टिँदा जिउभरि घाउ बोकेर फर्केकी हुन् भने? कहिल्यै त्यो मान्छेको अनुहार हेर्न नपरोस् भनेर आएकी हुन् भने? भाञ्जाको जिन्दगीमा भिनाजु बाउ नभएर केवल वीर्य हुन् भने?यस्तो बेला अब भाञ्जालाई नागरिकता दिन दिदी पर्याप्त छैनन् भन्ने थाहा पाउँदा कस्तो लाग्छ तपाईंलाई? सामान्य हो कुरा? त्यति नागरिकताका लागि अनुहार पनि हेर्न नसक्ने मान्छेलाई अनुरोध गर्दै जानपर्नु अन्याय होइन?जाबो तिलले यति नराम्ररी त नथिच्नुपर्ने नि है?यो त नेपाली पुरूषसँगै बिहे हुँदाको कुरा।विदेशीसँग बिहे गर्दा त अझ कानुन चाहन्छ — छोरी नेपाल बस्दै नबसोस्। जति नै वर्ष नेपाल बसे पनि, ज्वाइँलाई यहीँ राखे पनि, भोलि नातिनीले वंशजको नेपाली नागरिकता कहिल्यै पाउँदिनन्। बाआमाले त छोराछोरीलाई बराबर गरेर हुर्काए। कहिल्यै केही कुरामा छोराभन्दा अलग व्यवहार गरेनन्। छोरीलाई विदेश घुम्ने, विदेशी ज्वाइँ रोज्ने स्वतन्त्रता दिए। तर पनि छोरीको हैसियत छोरासरह हुन सकेन।जाबो तिलजत्रो कुराले छोरीको हैसियत नै बदल्न त नसक्नुपर्ने नि है?अझ भयंकर डर त अर्को छ। यो तिलजत्रो कुराले छोरीको हैसियत मात्र बदल्दैन, छोरीलाई हिंसा सहने पनि बनाउन सक्छ।मानौं मेरो कुनै भारतीय पुरूषसँग बिहे भयो। एक वर्षमै छोरी जन्मिई। अलि समयपछि लोग्नेको व्यवहार बदलिन थाल्यो। थाहा भयो लोग्ने डरलाग्दो रिसाहा छ। हातखुट्टा भाँचिने गरी त पिट्दैन, तर हरेक दिन कहीँ न कहीँ नीलो-रातो डाम बसेकै हुन्छ।भर्खर बिहे गरेको एक वर्ष भयो, भारतको नागरिकता पनि छैन। उसलाई चटक्क छोडेर नेपाल आएँ भने सरकार 'बच्चालाई फर्काएर नल्याउनू, नागरिकता दिन्नँ म' भन्छ। आफू नेपाल आएर आफ्नै नामबाट नागरिकता दिन खोजे छोरी कहिल्यै देशकी प्रधानमन्त्री हुन पाउँदिन। कहिल्यै ठूलो सपना देख्नै पाउँदिन। आमाको मन न हो, सायद म डराउँछु।सोच्छु होला — बरू छोरीको नागरिकता हुन्जेल सहन्छु, जे जे हुन्छ। भारतकै नागरिक होस्, पहिलो दर्जाकी होस्!मैले वर्षौंसम्म हरेक दिन निलडाम सहेर बस्न सक्ने सम्भावना तिलजत्रै कुरा हो?भोलि मेरो दादाले जोसुकैसँग बिहे गरे पनि, जुनसुकै देशकी भाउजू ल्याए पनि भदा/भदैनीले आमाको देश त के, नामसमेत नभनी वंशजको नागरिकता पाउँछ। यदि दादा र म बराबर हो भने मेरी छोरीले पनि ठ्याक्कै त्यस्तै हक पाउनुपर्ने होइन? भोलि मेरै कारण अंगीकृत नागरिकता बोकेकी छोरीलाई कुन मुखले 'यो देशमा भेदभाव छैन नानी, छोराछोरीको हक बराबर छ' भन्नु मैले? कति ठूलो झन्डाले देशको लाज छोप्नु? यी सब प्रश्न क-कसलाई गरिरहेछु खै!सायद अलिअलि सबैलाई होला। विधेयक बनाउनेलाई। विधेयक अँगाल्नेलाई। विधेयकलाई गाली गर्दा 'सुरक्षा खतरा' मात्रै देख्नेलाई। यो असमानता देखाउने अघिल्ला लेखहरू 'फेरि यी डलरे महिलावादीको रोनाधोना' भनेर पन्छाउनेलाई। सबैलाई।तर सबभन्दा बढी, विधेयकको पक्षमा टेबल ठोक्ने महिला सांसदलाई। केबल प्रश्न होइन जानकारी पनि।  'अ' प्रिय सांसदज्यू,सायद तपाईंलाई आफ्नो घरमा यी केही समस्या कहिल्यै आइपर्दैनन् भन्ने लागेरै टेबल ठोक्नुभयो होला। तर यति त तपाईंलाई पनि थाहा छ, आमाले आफ्नो नामबाट नागरिकता दिन्छु भन्नेबित्तिकै बाबुको पहिचान नखुलेको घोषणा गर् भन्नु, आमाको पहिचान पर्याप्त छैन भन्नु हो। यो राज्यले तपाईंलाई एक पुरूषसरह पक्का नागरिक मान्दैन। यदि तपाईं यो विधेयकमा समस्या देख्नुहुन्न भने तपाईं स्वयं पनि आफूलाई यो देशको पक्का नागरिक मान्नुहुन्न। नागरिक हुनु त सांसद हुने आधारभूत योग्यता हो नि है? यसरी त तपाईंको योग्यता नै पुगेको रहेनछ। होस्, कृपया पद छोडिदिनुस्! (सृजना पोख्रेलका अन्य लेख पढ्न यहाँ क्लिक गर्नुस्)ट्विटरः @SrijanArt",opinion
"गत जेठ १७ गते राष्ट्रपति रामचन्द्र पौडेलले पुरानो नागरिकता विधेयक प्रमाणीकरण गरेपछि प्रकाशित एउटा समाचार मनीषा कोइरालाले ट्विट गरिन्।त्यो समाचारसँगै अंग्रेजीमा टिप्पणी लेखिन् — उनलाई राष्ट्रपतिको कुर्सी किन दिइयो, बुझ्न गाह्रो छैन!उनी त्यतिमा रोकिइनन्।फेरि अर्को टिप्पणी थपिन्, 'याद आयो लेण्डुप दोर्जेको।'यसलाई तुरून्त रिट्विट गरे राष्ट्रिय प्रजातन्त्र पार्टी (राप्रपा) अध्यक्ष राजेन्द्र लिङ्देनले।नेपालको राजनीतिमा 'लेण्डुप दोर्जे' को बिम्ब नयाँ होइन। मनीषाका हजुरबुबा बिपी कोइरालालाई पनि त्यो बेलाका पञ्चायतका उग्रसमर्थक र उग्रवामपन्थीहरूले 'लेण्डुप दोर्जे' भनेर दुत्कार्थे।इतिहासको दुर्भाग्य, उनकै नातिनीले अहिले जारी भएको संशोधित नागरिकता कानुनको यथार्थ नबुझी राष्ट्रपति पौडेललाई 'लेण्डुप दोर्जे' भन्दै दुत्कारिन्। र, लिङ्देनले त्यसलाई रिट्विट गरे।राप्रपा लगायतका दक्षिणपन्थी दल, कतिपय वामपन्थी र उग्रवामपन्थीहरू यो नागरिकता कानुनसँग यसकारण आक्रोशित छन् — नेपाली पुरूषसँग बिहे गरेर आउने विदेशी महिलालाई तुरून्तै नागरिकता दिने प्रावधान यो कानुनमा छ।यो प्रावधान अहिले संशोधन गरेर राखिएको भने होइन। हाम्रो नागरिकता कानुनमा यो पहिलेदेखि नै छ। राष्ट्रिय पञ्चायतले संशोधन गरेको र राजा वीरेन्द्रले २०३८ सालमा जारी गरेको नागरिकता ऐन २०२० देखि नै यो व्यवस्था छ।राजेन्द्र लिङ्देन र मनीषा कोइरालाले थामिएर एकछिन घोत्लिऊन् — के राजा वीरेन्द्र 'लेण्डुप दोर्जे' थिए?उग्रदक्षिणपन्थी र उग्रवामपन्थीहरूले नागरिकताको सवालमा बिना सुझबुझ उग्रनारा घन्काउने गरेका थिए नै। यसपालि त्यही लहलहैमा नयाँ दल राष्ट्रिय स्वतन्त्र पार्टी (रास्वपा) पनि मिसियो।राष्ट्रपतिले नागरिकता विधेयक प्रमाणीकरण गरेपछि जारी गरेको विज्ञप्तिमा रास्वपाले भनेको छ, 'नेपाली नागरिक पुरूषसँग विवाह गरी आउने विदेशी महिलालाई तत्कालै नागरिकता दिने गरी विधेयकमा गरिएको व्यवस्था राष्ट्रघाती रहेकोतर्फ निरन्तर सरकारको ध्यानाकर्षण गराउँदै आएका छौं।'यो संशोधन विधेयकले अघिल्लो नागरिकता कानुनमा दुइटा कुरा मात्र परिवर्तन गरेको छ।पहिलो, गैरआवासीय नेपालीहरूलाई राजनीतिक बाहेकको हक दिने गरी गैरआवासीय नागरिकता उपलब्ध गराउने।दोस्रो, जन्मसिद्ध नागरिकता प्राप्त गरेका नेपाली बाबुआमाका सन्तानलाई नागरिकता दिने।हेलो रास्वपा! यी दुईमध्ये कुन चाहिँ प्रावधानले राष्ट्रघात गर्‍यो?बेतुकका कुरामा र नबुझिकन 'राष्ट्रघात' र 'विदेशी दलाल' भन्दै चर्को गालीगलौज गर्ने दल र व्यक्तिहरूको कमी छैन नेपालमा। नयाँ दलले नयाँ सुझबुझ देखाऊन्, बुझेर बोलून्, बुझेर काम गरून् भन्ने मानिसको आकांक्षा छ। पुरानै भाका टिप्ने र कुरा नबुझी बत्तिने भए किन चाहियो नयाँ दल?पक्कै पनि पछिल्लो नागरिकता विधेयक र त्यसको प्रमाणीकरण प्रकरणमा अघिल्लो राष्ट्रपतिकै पालादेखि बल्झिएका केही पेचिला विषय छन्। तिनमा बहस गर्न र भविष्यका लागि बाटो तय गर्न जरूरी छ। तल्लो तहको गालीगलौजमा भुलेर यो विषयमा जोडिएका महत्त्वपूर्ण मुद्दा ओझेल नपारौं। यसलाई ऐतिहासिक र भविष्यको सन्दर्भमा पनि बुझौं, सुल्झाऔं।म यो लेखमा नागरिकता-राजनीति र अहिलेको प्रमाणीकरणसँग जोडिएका तीन महत्त्वपूर्ण विषयमा विमर्श गर्नेछु।पहिलो — २००९ सालमा जारी भएको पहिलो र उदार नागरिकता कानुनलाई कसरी राजा महेन्द्रले २०२० सालमा अनुदार बनाए। अनि २०३३ र २०३८ सालमा दुईपटक संशोधन गरेर कसरी राजा वीरेन्द्रले त्यसलाई उदार बनाउँदै लगे?दोस्रो — नेपाली नागरिकसँग विवाह गरी आउने विदेशीलाई तुरून्तै नागरिकता दिनुपर्छ वा केही वर्षको समय सीमा (कुलिङ पिरियड) राख्नुपर्छ? यसमा महिला र पुरूषबीच समान व्यवहार हुनुपर्छ कि पर्दैन?तेस्रो — पुरानो संसदले पास गरेको विधेयक मन्त्रिपरिषदले समेत अनुरोध गरेपछि यसपालि राष्ट्रपति पौडेलले प्रमाणीकरण गर्न मिल्थ्यो कि मिल्दैन थियो? दुवै संसदले पास गरेको विधेयक कुनै राष्ट्रपतिले प्रमाणीकरण गरेनन् भने के त्यो विधेयक त्यसै बिलाउँछ वा त्यसको मृत्यु हुन्छ? त्यस्तो हुने संवैधानिक आधार के हो? भोलिका दिनमा संसदले पास गरेको विधेयक राष्ट्रपति पौडेलले प्रमाणीकरण गरेनन् भने के हुन्छ? के राष्ट्रपति संसदभन्दा माथि हो? संविधानभन्दा माथि हो? होइन भने, नागरिकता विधेयकमा संसदको अधिकार कुल्चिने पूर्वराष्ट्रपति विद्यादेवी भण्डारीको कदम कसरी सच्याउने हो? भविष्यका लागि कसरी सही नजिर बसाल्ने हो?पहिलो विषयबाट सुरू गरौं।सात सालमा राणाशासन अन्त्य भएपछि नेपालमा नागरिकता कानुन पहिलोपटक २००९ सालमा जारी भयो।त्यो कानुनको दफा ३ मा लेखिएको थियो — 'नेपाल राज्यको कानुन र रीतिबमोजिम नेपाली नागरिकको साथ कुनै किसिमको वैवाहिक सम्बन्ध भएको स्वास्नी मानिस नेपाली नागरिक ठहरिने छ।'यो कानुनले नेपाली पुरूषसँग बिहे गरेर आउने विदेशी महिलाका लागि कुनै समय सीमा वा शर्त राखेको थिएन। त्यसको अर्थ, विवाह गरेर आएपछि उनले तुरून्तै नागरिकता लिन सक्थिन्।२०१७ सालमा सैनिक 'कू' मार्फत शासनसत्ता आफ्नो हातमा लिएपछि राजा महेन्द्रले २०१९ सालमा पञ्चायती संविधान जारी गरे। त्यो संविधानमा नेपाली पुरूषसँग बिहे गरी नेपाल आउने विदेशी महिलाले विदेशको नागरिकता त्याग्नुपर्ने शर्त थपियो। समय सीमाको भने कुनै बन्देज राखिएन।२०२० सालमा राजा महेन्द्रले नयाँ संविधानअनुसारको नागरिकता ऐन जारी गरे। सो ऐनमा नेपाली पुरूषसँग विवाह गरेर आउने महिलाका लागि वैवाहिक आधारमा नागरिकता दिने व्यवस्था नै गरिएन।२०२० सालको नागरिकता ऐनमा विदेशीले अंगीकृत नागरिकता लिनसक्ने उल्लेख गरिएको दफा ६ (ग) र (घ) मा भनिएको छ — 'सो व्यक्तिले आफू पहिले कुनै विदेशी मुलुकको नागरिक रहेको भए त्यस मुलुकको नागरिकता सोही मुलुकको कानुनबमोजिम त्याग्न कारबाही चलाएको रितपूर्वक सूचना श्री ५ को सरकारलाई दिएको रहेछ भने नागरिकता प्राप्त गर्न आवेदनपत्र पेस गरेका मितिले नेपाली उत्पत्तिको व्यक्तिको हकमा दुई वर्ष र सोबाहेक अरूको हकमा कम्तिमा बाह्र वर्षको अवधिसम्म नेपालमा बसोबास गरेको…।'यसरी नेपाली पुरूषसँग बिहे गरेर विदेशबाट नेपाल आएर बस्ने महिलाले पनि अरू विदेशीले पूरा गरेकै शर्त पूरा गरेर मात्र नागरिकता पाउने भए।२०२८ साल माघमा राजा महेन्द्रको मृत्यु भयो। त्यसपछि वीरेन्द्र राजा बने। २०३३ सालमा नागरिकता कानुन दोस्रोपटक संशोधन गरियो। त्यसमा नेपाली पुरूषसँग बिहे गरेर आएकी महिलाले नागरिकता लिने बाटो केही खुकुलो बनाइयो।विदेशीले अंगीकृत नागरिकता पाउने उल्लेख गरिएको २०२० सालको नागरिकता ऐनको दफा ६ (घ) लाई संशोधन गरेर यस्तो लेखियो — 'नेपाली उत्पत्तिका व्यक्तिको हकमा कम्तिमा दुई वर्ष र नेपाली नागरिकसँग वैवाहिक सम्बन्ध भएको स्वास्नी मानिसको हकमा कम्तिमा पाँच वर्षको अवधिसम्म नेपालमा बसोबास गरेको…।'यसरी वीरेन्द्रको शासनकालमा, २०३३ सालमा नागरिकता ऐनमा गरिएको दोस्रो संशोधनले नेपाली पुरूषसँग बिहे गरेर आएका महिलाले नागरिकता लिन पाउने अवधि घटाएर पाँच वर्ष बनायो।२०३८ सालमा वीरेन्द्रले नागरिकता ऐन २०२० मा तेस्रोपटक संशोधन गरेर यसलाई नेपाली पुरूषसँग बिहे गरेर आउने विदेशी महिलाका हकमा थप उदार बनाए। यो संशोधनको प्रस्तावनामा भनिएको छ, 'नेपालको नागरिकता ऐन २०२० लाई संशोधन गर्न वाञ्छनीय भएकाले श्री ५ महाराजधिराज वीरेन्द्र वीरविक्रम शाहदेवबाट राष्ट्रिय पञ्चायतको सल्लाह र सहमतिले यो ऐन बनाइबक्सेको छ।'सो संशोधनमा भनिएको छ — 'दफा ६ (१) को खण्ड (घ) मा रहेको विदेशी स्वास्नी मानिसहरूको हकमा कम्तिमा पाँच वर्ष भन्ने शब्दहरूको सट्टा विदेशी नारीको हकमा निजले सो विदेशको नागरिकता त्यागेपछि भन्ने शब्दहरू राखिएका छन्।'यसरी राजा वीरेन्द्रले उनका बुवा महेन्द्रले नेपालमा बिहे गरी आउने विदेशी महिलाको हकमा बनाएको अनुदार कानुन संशोधन गर्दै लगेका थिए। यी संशोधन पक्कै पनि व्यावहारिकतामा आधारित थिए होला भन्ने अनुमान गर्न सकिन्छ।जसरी २००९ सालको उदार प्रावधानलाई २०२० सालमा अनुदार बनाइयो, त्यसले के-के समस्या ल्याए होला भन्ने अनुमान लगाउन सकिन्छ।त्यो समयमा महिलाले बिहेपछि प्रत्येक एक-दुई वर्षमै बच्चा पाउँथे। परिवार संख्या ठूलो हुन्थ्यो। बिहेपछिको १२ वर्षमा त महिलाले कम्तिमा ५-६ बच्चा जन्माइसकेका हुन्थे। त्यो बेलासम्म पनि राज्यले उनलाई नेपाली नागरिक बन्न पत्याउँदैन थियो!सायद कतिले राजा वीरेन्द्रलाई भने होला — यो त अलि ज्यादती नै भयो सरकार!कतिले नम्र स्वरमा भने होला — यो त अलि मिलेन सरकार!नागरिक नै नभएपछि बिहे गरेर विदेशबाट आएका महिलाका नाममा जग्गा-जमिन, सम्पत्ति नहुने भयो। जागिर खान नपाउने भए। व्यवसाय गर्न कठिन हुने भयो। १२ वर्षभित्र जसको पारपाचुके भयो, ती महिलाको जीवन झनै कठिन भयो होला। यस्तै व्यावहारिक विषयलाई हेरेर वीरेन्द्रले नेपाली पुरूषसँग विवाह गरेर आएका विदेशी महिलालाई पाँच वर्ष नेपाल बसेपछि नागरिकता दिने गरी २०३३ सालमा संविधान संशोधन गरे होला।२०३८ सालमा यो पाँच वर्षको समय सीमा पनि किन राख्नु, विवाह गरेर नेपाल आइसकेपछि, नेपाली परिवारको सदस्य बनिसकेपछि, बच्चाबच्चीको आमा बनिसकेपछि पनि किन नागरिकता चाहिँ रोक्नु भन्ने तर्क आयो होला। महिलालाई नागरिकता नदिएर तगारो नलगाऔं भन्ने तर्क आयो होला। त्यसैले २०३८ सालमा पाँच वर्षे समय सीमा पनि हटाएर नेपाली पुरूषसँग बिहे गरेर आउने विदेशी महिलालाई पहिलेको देशको नागरिकता त्याग्नेबित्तिकै नागरिकता दिने प्रावधान राखियो।महेन्द्रकै पालाजस्तो राष्ट्रियताको 'भूत' रहिरहेको भए सायद राजा वीरेन्द्रले यसो गर्न सक्दैन थिए। विवाह गरेर आएका विदेशी महिलालाई चाँडै नागरिकता दियो भने उनीहरूको संख्या ह्वात्तै बढेर राष्ट्रियता नै खतरामा पर्छ भन्नेहरूका तर्क मानेका भए सायद वीरेन्द्रले संशोधन गर्थेनन् होला।अहिले पनि कतिपय उग्रराष्ट्रवादीहरू बिहे गरेर नेपाल आउने महिलालाई सजिलै नागरिकता दियो भने नेपाल एकदिन फिजी देशजस्तो हुन्छ भन्छन्।के साँच्चै त्यस्तो हुन सम्भव छ? के बिहे गरेर नेपाल आएका महिलाले यहाँका नागरिकलाई अल्पसंख्यक बनाउन सम्भव छ?एकछिन वैवाहिक अंगीकृतको तथ्यांक हेरौं।हामीले केही महिनाअघि गृह मन्त्रालयको नागरिकता फाँटमा काम गर्ने उपसचिव लीलाकुमारी केसीसँग कुरा गरेका थियौं।उनले भनेकी थिइन्, 'हस्तलिखित तथ्यांकलाई इलेक्ट्रोनिक प्रणालीमा उतार्ने काम भइरहेको छ। करिब ९० प्रतिशत तथ्यांक राखिसकिएको छ। अहिलेसम्मको तथ्यांकले करिब चार लाख ४० हजार विदेशी महिलाले नेपाली पुरूषसँग बिहे गरेर अंगीकृत नागरिकता प्राप्त गरेको देखिन्छ।'नागरिकता कानुन पहिलोपटक जारी हुँदा, २००९ सालमा नेपालको जनसंख्या ८७ लाख ६० हजार थियो। अहिले तीन करोड छ। अर्थात् पछिल्लो ७० वर्षमा नेपालीको जनसंख्या २ करोडभन्दा धेरै थपिएछ। बिहे गरेर नेपालमा अंगीकृत नागरिकता लिने महिलाको संख्या धेरै भए पाँच लाख जति थपिएछ।अनि यी पाँच लाख महिलाले नेपाली राष्ट्रियता कसरी खतरामा पार्छन्?एउटी महिला नेपालमा बिहे गरेर आएपछि उनको श्रीमान हुन्छ, बालबच्चा हुन्छन्, उनीहरू नेपालकै नागरिक हुन्छन्। उनलाई पनि आफू बिहे गरेर आएको देश, आफ्ना छोराछोरी जन्मेको देशको माया हुन्छ। नेपाललाई हानि हुने काम उनले पनि गर्दिनन् होला भनेर सोच्नसम्म नसक्ने गरी यी घोर राष्ट्रवादीहरूको दिमाग कुन तत्वले भरिएको हुन्छ?२०३८ सालमा राजा वीरेन्द्रले संशोधन गरेर ल्याएको प्रावधानले २०४७ सालमा बहुदलीय व्यवस्था आएपछि पनि निरन्तरता पायो। अहिले पनि त्यही जारी छ।२०४९ सालमा त्यसमा सानो परिवर्तन गरियो।मधेसका धैरै नेताहरूले गुनासो गरे — भारतमा धेरै मानिसले नागरिकता बनाएका हुँदैनन् किनभने त्यहाँ रासन-कार्डले नै सबै काम चल्छ। यता विवाह गेरर आएका भारतीय महिलाले नागरिकता त्यागेको प्रमाण ल्याउनुपर्ने कुराले व्यावहारिक कठिनाइ भयो।यो व्यावहारिक कठिनाइ कति ठूलो समस्या हो, थाहा छैन। तर उनीहरूको कुरा सुनियो र नागरिकता त्याग्न प्रक्रिया सुरू गरेको निस्सा बुझाएमा पुग्ने प्रावधान राखियो। २०२० सालमा जारी र २०३३ सालमा संशोधन भएको नागरिकता कानुनमा पनि नागरिकता त्याग्ने प्रक्रिया सुरू गरेको प्रमाण भए पुग्ने व्यवस्था थियो। अहिलेको नागरिकता कानुनमा पनि त्यही व्यवस्था छ। त्यसैले नागरिकताको यो प्रावधानले नेपाल आजसम्म खतरामा परेको छैन भने भोलि पनि पर्दैन।अब दोस्रो प्रश्न हेरौं।नेपाली नागरिकसँग बिहे गरेर आउने विदेशीलाई तुरून्तै नागरिकता दिनु ठिक हो कि केही वर्षको समय सीमा (कुलिङ पिरियड) राख्नुपर्छ? यसमा महिला र पुरूषबीच समान व्यवहार हुनुपर्छ किन पर्दैन?अहिले जस्तो तुरून्त नागरिकता दिनु हुँदैन भन्नेमा पनि दुइटा तर्क आएका छन्।पहिलो — नेपाली महिलाहरू भारतमा बिहे गरेर गए भने उनीहरूले सात वर्षमा मात्र नागरिकता पाउँछन्। हामीले चाहिँ उनीहरूलाई किन तुरून्तै दिने? हाम्रोमा पनि 'रेसिप्रोकल' (भारतसँग समान प्रावधान) हुनुपर्छ।केही महिनाअघि एउटा टिभी अन्तर्वार्तामा एमालेका महासचिव शंकर पोखरेलले भनेका थिए, 'हाम्रा चेलीहरू भारतमा बिहे गरेर जाँदा नागरिकता पाउन सात वर्ष कुर्नुपर्छ। हामीले भने बिहे गरेर नेपाल आउने भारतीय महिलालाई तुरून्तै नागरिकता दिने? नागरिकतामा नेपाल-भारतबीच समानता लागू हुनु पर्दैन?'नागरिकता कानुनमा दुई देशबीच समानता वा 'रेसिप्रोसिटी' खोज्ने तर्क कति बहुलठ्ठी हो र यसमा पनि वामपन्थी र दक्षिणपन्थीहरूले कसरी आफ्नै 'डबल स्ट्यान्डर्ड' देख्दैनन् भन्ने एकछिन हेरौं।नेपाली महिलाले भारतीय पुरूषसँग मात्रै बिहे गर्ने होइन। अरू मुलुकका पुरूषसँग पनि बिहे गर्न सक्छन्, गर्छन्। नेपाली महिलाले चिनियाँ पुरूषसँग बिहे गरिन् भने उनले चीनमा पाँच वर्षसम्म प्रत्येक वर्ष नवीकरण हुने गरी भिसा पाउँछिन्। पाँच वर्षपछि मात्र स्थायी बसोबासका लागि निवेदन दिन पाउँछिन्।नागरिकता चाहिँ? विदेशीले चीनमा नागरिकता पाउने कानुन यति अस्पष्ट छ, त्यहाँका अधिकारीहरूको तजबिजमा भर पर्छ। तर व्यवहारमा विदेशीले नागरिकता पाउन लगभग असम्भव छ। चीनमा महिला र पुरूषलाई कानुनी अधिकार भने समान छ। विभेद छैन।त्यस्तै, नेपाली महिला अमेरिकी पुरूषसँग बिहे गरेर अमेरिका गइन् भने उनले तुरून्तै स्थायी बसोबास (ग्रीन कार्ड) का लागि निवेदन दिन पाउँछिन्। ग्रीन कार्ड प्राप्त गरेको केही वर्षमा नागरिकताका लागि निवेदन दिन पाउँछिन्। नागरिकता पाउन केही शर्त पूरा गर्नुपर्छ। तर विशेष अवस्थामा बाहेक अमेरिकी नागरिकसँग बिहे गरेपछि त्यहाँको नागरिकता ढिलोचाँडो आउँछ। त्यहाँ पनि बिहे गरेर जाने महिला र पुरूषलाई एउटै नियम छ। नागरिकता कानुनमा महिला र पुरूषबीच विभेद छैन।बिहे गरेर आउने विदेशी महिलाका हकमा फ्रान्समा एउटा कानुन होला, बेलायतमा अर्कै होला। तर त्यो कानुन बिहे गरेर आउने पुरूषलाई पनि समान रूपमा लागू हुन्छ।अब हामीले नेपालमा बिहे गरेर आउने महिलाको हकमा कुन-कुन देशसँग 'रेसिप्रोकल' हुने गरी कानुन बनाउने हो? त्यसरी त फरकफरक देशका लागि फरक कानुन बनाउनुपर्छ।त्यसैले हामीले बुझ्नुपर्छ — नागरिकताको कानुनमा अर्को कुनै मुलुकसँग रेसिप्रोकल हुन खोज्ने कुरा होइन। कुनै पनि देशले नागरिकताको कानुन त्यसरी बनाउँदैन। कुनै अर्को देशसँग समानता खोज्दैन। सबैले आफ्नो मुलुकको आवश्यकताअनुसार कानुन बनाउने हो।कतिको तर्क छ —  सँगैको छिमेकी र खुला सीमाका कारण भारतमै हाम्रो धेरै वैवाहिक सम्बन्ध जोडिन्छ, त्यसैले भारतसँग रेसिप्रोकल बनाउने हो।ठिक छ, त्यसो भए अरू मुलुक बिर्सौं, भारतको प्रावधान हेरौं र त्यस्तै व्यवस्था नेपालमा गरौं। भारतले आफ्नो नागरिकसँग बिहे गरेर आउने महिला र पुरूष दुवैलाई सात वर्षपछि नागरिकताका लागि योग्य मान्छ। हामी पनि भारतबाट बिहे गरेर आउने महिला र पुरूष दुवैलाई त्यो हक दिऊँ। समानता कायम गरौं।तर महिला र पुरूषलाई समान अधिकार नदिनेमा हाम्रा दक्षिणपन्थी, वामपन्थी र कैयन कांग्रेसी नेताहरू एक छन्। उनीहरू भन्छन् — नेपाली महिला र पुरूषमा त्यस्तो समानता गर्न सकिँदैन। नेपाली महिलासँग बिहे गरेर आउने पुरूषलाई त नागरिकता दिनै हुँदैन, त्यसले राष्ट्र खतरामा परिहाल्छ!अब नेपाली महिलासँग बिहे गरेर नेपालमै बस्न आउने पुरूषहरूको कुरा गरौं।संसारभरि बिहे गरेर मूलत: स्वास्नी मानिस नै लोग्ने मानिसको घर वा देश जाने प्रचलन छ। नेपाल-भारत सिमानाका वारिपारि बिहेवारीको प्रचलन अन्तभन्दा धेरै छ। नेपाली महिला बिहे गरेर भारत जाने वा भारतीय महिला नेपाली पुरूषसँग बिहे गरेर नेपाल आउने गर्छन्। तर नेपाली पुरूष भारतीय महिलासँग बिहे गरेर सीमापारि बसोबास गर्न जाने वा भारतीय पुरूष नेपाली महिलासँग बिहे गरेर नेपाल बस्न आउने नगन्य मात्र हुन्छ। यही कुरा अरू देशका हकमा पनि लागू हुन्छ।भनेपछि एउटा कुरा त पक्का छ, नेपाली महिलासँग बिहे गरेर नेपालै आएर घरजम गरेर बस्ने पुरूषको संख्या झनै थोरै हुन्छ। फेरि तिनले पनि नेपालमै घरजम गरेर बसेपछि, छोराछोरी जन्माएपछि नेपाललाई पक्कै माया गर्दा हुन्!एकछिनका लागि गरेनन् रे! के ती नगन्य व्यक्तिहरूबाट नेपाललाई खतरा हुन्छ? कि त्यो खतरा नेपाली पुरूषको दिमागको उपज हो?नेपालकै मूलत: पुरूष राजनीतिज्ञहरूले सिर्जना गरेको बेथिति, भ्रष्टाचार, कुशासन र सत्तामा हुँदा उनीहरूले गर्ने विदेशीको ताबेदारी र कैयनले विदेशीका लागि गर्ने जासुसीको भारी बोकेर त देश चलेको छ भने राष्ट्रवादीहरूको दिमागमा उत्पन्न यस्तो काल्पनिक खतरा देशले किन नधान्नु!अनि राष्ट्रवादीहरूको दिमागमा सिर्जित खतराकै बहानामा नेपाली महिलाहरूको हक खोस्न मिल्छ? उनीहरूले बिहे गरेर नेपालमै घरजम गरी बस्ने उनका श्रीमानलाई आजीवन नागरिकताबाट वञ्चित गर्न मिल्छ? उनीबाट जन्मिएका सन्तानलाई अंगीकृत नागरिकता दिएर राज्यका प्रमुख पदमा निषेध गर्न मिल्छ?अब यो सम्भव छैन।बिहे गरी नेपाल आउने विदेशीका हकमा नागरिकता पाउन केही वर्षको समय सीमा राख्ने हो भने राखौं। पाँच, सात वा दस जति राख्ने भए पनि राखौं। तर महिला र पुरूष दुवैका लागि समान व्यवस्था गरौं। यस्तो व्यवस्था गर्न संविधान संशोधन आवश्यक छ। सबै दलहरूले सहमति गरेर पहिले संविधानमा सच्याऔं, अनि नागरिकता ऐनमा पनि संशोधन गरेर नेपाली महिला र पुरूषलाई समान अधिकार प्रदान गरौं। यो विवादलाई सधैंका लागि निमिट्यान्न पारौं।तेस्रो विषय — पुरानो संसदले पास गरेको विधेयक मन्त्रिपरिषदले समेत अनुरोध गरेपछि यसपालि राष्ट्रपति पौडेलले प्रमाणीकरण गर्न मिल्थ्यो कि मिल्दैन थियो? त्यो संवैधानिक भयो वा भएन?यो प्रश्नमा एकछिनपछि प्रवेश गरौंला।त्योभन्दा अगाडि पूर्वराष्ट्रपति विद्यादेवी भण्डारीले संविधानमाथि गरेको प्रहार हेरौं।दुवै संसदले पास गरेर पठाएको विधयेक नियतवस् प्रमाणीकरण नगरीकन उनी शितल निवासबाट बिदा भइन्। जबकि दुवै संसदले दोस्रोपटक पनि पास गरेर कुनै विधेयक पठाएको खण्डमा १५ दिनभित्र राष्ट्रपतिले जारी गर्नैपर्ने बाध्यकारी व्यवस्था छ। प्रमाणीकरण नगरिकन राष्ट्रपति कार्यालयमा थन्क्याएर उनी हिँडेपछि त्यो विधेयक के हुन्छ— त्यो आफैं बिलाउँछ कि त्यसको मृत्यु हुन्छ?१५ दिनभित्र राष्ट्रपतिले प्रमाणीकरण नगरे पनि त्यो विधेयक जीवित रहने भन्ने संवैधानिक प्रावधान नरहेकाले त्यसको आयु सकिएको कतिपय दल र वकिलहरूले तर्क गरेका छन्।संविधान वा कुन कानुनमा टेकेर कसले भन्ने — त्यो बिलायो, त्यसको मृत्यु भयो, त्यो नासियो भनेर? कसलाई त्यसको अधिकार छ?हामीले स्थापित गरेको प्रणालीमा संविधानले बाँधेको 'सेरेमनियल' राष्ट्रपति छ र जनताले कानुन बनाउन चुनेका सार्वभौम अधिकार प्राप्त सांसद छ भनेर मान्ने हो भने त्यो विधेयक बिलाउँदैन।होइन, हामीले स्थापित गरेको प्रणालीमा राष्ट्रपति संसदभन्दा माथि हो, कुन कानुन ठिक र कुन बेठिक हो भन्ने तजबिजी अधिकार राष्ट्रपतिलाई छ भनेर मान्ने हो भने त्यो विधेयक बिलायो भन्ने मान्नुपर्छ।हामीले छानेको प्रणालीको मर्मअनुसार निष्कर्षमा पुग्नुपर्‍यो — विधेयक जिउँदै छ वा मरिसक्यो!एकछिनका लागि मानौं, विधेयक बिलायो, मासियो रे। भोलिका दिनमा राष्ट्रपति पौडेलले पनि संसदले पास गरेको विधेयक प्रमाणीकरण गरेनन् भने? के संसद र मुलुक त्यसपछि एउटा व्यक्तिको बहुलठ्ठीको बन्धक हुन्छ?भोलि कुनै राष्ट्रपतिले संसदले चुनेको प्रधानमन्त्रीलाई नै शपथ खुवाएनन् रे। प्रधानमन्त्रीले सिफारिस गरेका मानिस ठिक छैनन् भनेर मन्त्री नै नियुक्त गरेनन् रे। संवैधानिक परिषदले सिफारिस गरेका संवैधानिक अंगका प्रमुखहरू चित्त नबुझेर नियुक्त गरेनन् रे। अनि के हुन्छ?कतिले तर्क गर्लान् — त्यस्तो राष्ट्रपतिलाई महाअभियोग लगाउने।पक्का हो, हिजो विद्यादेवी भण्डारीलाई पनि महाअभियोग नै लगाउनुपर्थ्यो। तर उनको कदमको त प्रमुख प्रतिपक्षी दल एमालेले समर्थन गरेको थियो। त्यसमाथि संसदकै कार्यकाल सकिएको थियो। अनि कसरी हुन्थ्यो महाअभियोग पास? भोलि पौडेललाई पनि अर्को दलले समर्थन गर्ला, अनि?त्यसैले हाम्रोसामु गम्भीर चुनौती छ — संसदको अधिकार कुल्चिने पूर्वराष्ट्रपति भण्डारीको कदम गलत थियो भनेर कसरी स्थापित गर्ने? कसरी त्यसलाई रेकर्डमा राख्ने ताकि राष्ट्रपतिले संविधान नमाने पनि हुन्छ भन्ने गलत नजिर नबनोस्!यी यावत प्रश्नका उत्तर नखोजी यसपालि राष्ट्रपति पौडेलले गरेको प्रमाणीकरण सही भयो कि भएन? संवैधानिक भयो कि भएन भन्ने प्रश्नको उत्तरमा पुगिँदैन।हिजो विभिन्न बहानामा राष्ट्रपति भण्डारीको कदमको समर्थन गर्ने राजनीतिक दल, नेता र वकिलहरू नै अहिले राष्ट्रपति पौडेलको कदम संवैधानिक भएन भन्दैछन्। हिजो भण्डारीको कदम संवैधानिक थिएन भनेर विरोध गर्नेहरूले आज पौडेलको कदमको पनि विरोध गर्ने नैतिक हक राख्छन्। सेतोपाटीले सम्पादकीय नै लेखेर 'पूर्वराष्ट्रपति भण्डारीले गरेको गल्ती सच्याउन अर्को गल्ती' भनेको छ। तर जसले हिजो भण्डारीको कदमको समर्थन गरे, आज पौडेलको कदमको विरोध गर्ने नैतिक हक उनीहरूले राख्दैनन्। बिनासंकोच यस्तै 'डबल स्ट्यान्डर्ड' मा पौडिनेहरूले थिति भाँड्न निरन्तर योगदान गर्दै आएका छन्।यो नागरिकता प्रमाणीकरण प्रकरणलाई संवैधानिक र सकारात्मक हिसाबले टुंग्याउने र राष्ट्रपति भण्डारीको असंवैधानिक कदमको नजिर पनि नबसोस् भन्ने हिसाबले सायद हल खोज्न हिजो एउटा बाटो थियो। सरकारले त्यो बाटो गुमायो। संसदमा नयाँ नागरिकता विधेयक दर्ता गराएर पास गराउन सकिन्थ्यो। संसदले प्रस्ताव पास गरेर पूर्वराष्ट्रपति भण्डारीको कदमको भर्त्सना गर्न सकिन्थ्यो। संसदले दोस्रोपटक पनि पठाएको विधेयक राष्ट्रपतिले प्रमाणीकरण नगरे त्यो स्वतः कानुन बन्ने गरी नयाँ कानुन पास गर्न सकिन्थ्यो। तर अब त्यो ढिलो भइसक्यो।राष्ट्रपति पौडेलले पुरानो विधयेक प्रमाणीकरण गरेको मुद्दा पक्कै सर्वोच्च अदालतमा पुग्ला। त्यस्तो अवस्थामा सर्वोच्चले पक्कै पनि पौडेलका साथै पूर्वराष्ट्रपति भण्डारीको कदमबारे पनि बोल्ला।कुनै पनि राष्ट्रपतिले आफ्नो संवैधानिक दायित्व पूरा नगरेर कानुन निर्माण वा राज्य सञ्चालन नै अवरूद्ध हुने अवस्थामा त्यसको उपचार कसरी खोज्ने? त्यसका लागि के कस्तो कानुनी व्यवस्था गर्ने? यसबारे पनि सर्वोच्च अदालत बोल्ला।सर्वोच्च अदालत हाम्रो संविधानको अन्तिम व्याख्याता हो। यसले व्याख्या गरेपछि हामी कसैलाई चित्त बुझे पनि, नबुझे पनि मान्नुपर्छ। त्यो व्याख्याले राष्ट्रपतिका सीमाहरू फेरि एकपटक प्रष्ट्याउने छ। त्यसले बिस्तारै हाम्रो प्रणालीलाई स्थायित्व प्रदान गर्दै लैजाने छ। लोकतन्त्र परिमार्जित हुने एउटा बाटो संविधानको प्रयोग र त्यसमा आएका विवादहरूको निरूपणले हो।दलहरूले भने यो प्रकरणबाट पाठ सिकून् — आफूलाई सहज पर्दा राष्ट्रपतिलाई संविधान नमान्न उक्साउने कामले कसरी गलत नजिर बसाल्छ। अनि कसरी भोलि अर्काले पनि त्यसै गर्छ।त्योभन्दा पनि ठूलो, यस्तै गलत हर्कतले कसरी मुलुकको महत्त्वपूर्ण समय बर्बाद भइरहेको छ। कसरी मुलुकका महत्त्वपूर्ण संस्थाहरू कमजोर भइरहेका छन्।अनि यसरी प्रणाली कमजोर बनाउने, संस्थाहरू विवादित र कमजोर बनाउने र व्यवस्थामाथि नै आममानिसको वितृष्णा जन्माउने कामको केन्द्र कसरी हामीहरू आफैं छौं भन्ने पनि दल र तिनका नेताहरूले आत्मसमीक्षा गरून्! (अमित ढकालका अन्य लेखहरू पढ्न यहाँ क्लिक गर्नुहोस्।)",opinion
"हाल सैनिक शासनको नजरबन्दमा रहेकी नोबेल शान्ति पुरस्कार विजेता प्रजातन्त्रवादी नेत्री आङ सान सुकीले एकताका भनेकी थिइन्– सत्ताले होइन, सत्ताच्युत हुने भयले नेतृत्वलाई भ्रष्ट बनाउँछ।नेपालमा केही वर्षयता सत्ताको जोडघटाउमा आधारित रहेर निर्णयहरू हुने गरेका छन्। निर्णयमा जसरी भए पनि आफ्नो सत्ता टिकाउने उद्देश्य रहने गरेको छ। यसैको एउटा दृष्टान्त बनेको छ राष्ट्रपतिबाट रेशम चौधरीको कैद सजाय माफी।२०७२ भदौमा ८ जना प्रहरी र एक दूधेबालक मारिएको नृशंस घटनाका मुख्य योजनाकारका रूपमा जिल्ला अदालतबाट दोषी ठहर भएका रेशम चौधरीको सजाय उच्च र सर्वोच्च दुवै अदालतले सदर गरेका थिए। उनलाई जन्मकैद तोकिएको थियो।सर्वोच्च अदालतबाट फैसला भएको दुई साता पनि नबित्दै र फैसलाको पूर्णपाठ नआउँदै गणतन्त्र दिवसका अवसरमा सरकारको सिफारिसमा राष्ट्रपतिले उनलाई कैद माफी दिए।सरकारले सत्ता साझेदार दलका नेता रेशमलाई कैद माफीका लागि राष्ट्रपतिसमक्ष पत्र पठाएको समाचार बाहिरिएसँगै यत्रतत्र चासो र सरोकार प्रकट भयो। धेरैजसोले विरोध गरेका थिए। अझ उल्लेखनीय पक्ष त के थियो भने टीकापुर घटनामा नृशंस तवरले मारिएमध्येका प्रहरी निरीक्षक केशव बोहोराका धर्मपत्नी शारदा बोहोरा माफी नदिन अनुरोध गर्दै राष्ट्रपति कार्यालय पुगेकी थिइन्।अहिले उनै शारदाले रेशमको कैद माफीविरूद्ध सर्वोच्च अदालतमा रिट दायर गरेकी छन्।सत्ताको जोडघटाउमा संविधानको व्यवस्था दुरूपयोग गर्दै दण्डहीनतालाई प्रश्रय दिने गरी भएको कैद माफीको निर्णयले कर्तव्य पालनाको क्रममा नृशंस तवरले मारिएका निहत्था प्रहरीको अपमान भएको छ।अदालतको फैसला लेखेको मसी नसुक्दै त्यसको धज्जी उडाउने काम भएको छ। पीडितका परिवारको मन नराम्ररी कुँडिएको छ। सत्ताको जोडघटाउमा प्रभाव पार्न सक्ने शक्तिले राजनीतिक रङ र रूपमा जस्तोसुकै निर्णय गर्न सक्छ भन्ने सन्देश प्रवाह भएको छ।रेशमलाई कैद माफी दिने निर्णयमा सत्तासाझेदार दलहरू नेपाली कांग्रेस, माओवादी, जसपा सहभागी नै छन्, प्रतिपक्षी दल एमालेले समेत विरोधमा ठूलो आवाज गर्न सकेन। विरोध गरेजस्तो मात्रै गर्‍यो। माफी प्रकरणको सुरूआत अहिले प्रतिपक्षमा रहेको एमाले सरकार हुँदा नै भएको थियो। त्यति बेला कांग्रेसका केही नेताहरूले विरोध गरेका भए पनि आवाज मलीन थियो।सत्तासाझेदार र विपक्षी दलहरूले रेशमलाई जन्मकैद माफी दिने निर्णयबाट पर्ने ‘साइड इफेक्ट’ का बारेमा के सोचेका छन्? फैसलाको पूर्णपाठ नआउँदै भएको यस माफीले न्यायिक प्रणालीमा पार्ने असर कस्तो होला? प्रहरी कर्मचारको मनोविज्ञानमा कस्तो असर पर्ला?प्रहरी संगठनले सरकारको निर्णय चुपचाप पालना त गर्ने नै छ तर के चुपचाप पालना गर्नु भनेको खुसीसाथ स्वीकार गर्नु पनि हो? ड्युटीमा रहेको प्रहरीले आफ्नो सुरक्षा सोच्ने कि नसोच्ने? जीवन जोखिममा राखेर काम गर्ने कि नगर्ने?सत्ता र विपक्षसँग यी प्रश्नको जवाफ हुनुपर्छ। आफ्नो कर्तव्य पालनाका लागि मैदानमा खटिएको फौजी, सेना होओस् कि प्रहरी, जहिले पनि एउटै कुरा सोचेर गएको हुन्छ। फौजीको प्रत्येक सैनिक वा प्रहरीले म आफ्नो कर्मक्षेत्रबाट सुरक्षित फर्कनेछु, फर्किनँ भने पनि राष्ट्रबाट सम्मान पाउनेछु भन्ने विश्वास लिएको हुन्छ। यसै कारण उनीहरू जस्तोसुकै जोखिममा पनि काम गर्न तयार हुन्छन्। तिनका परिवारले पनि यस्तै विश्वास लिएका हुन्छन्। फौजीका परिवारले जोखिम थाहा नपाएको हुँदैन।आफ्नो यस्तो विश्वासमा प्रश्न उठ्छ भने के हुन्छ? निहत्था व्यक्ति वा जमातले आफूलाई असुरक्षित वा अपमानित ठान्यो भने के हुन्छ? हतियारधारी व्यक्ति वा जमातले आफूलाई असुरक्षित वा अपमानित ठान्यो भने के हुन्छ?यी प्रश्नहरूको उत्तर खोज्न अनिवार्य भएको छ। यहाँ एउटा दृष्टान्त उल्लेख गर्न सान्दर्भिक ठान्छु।२०५४ सालताका सल्यान जिल्लामा बढ्दो माओवादी गतिविधिका बीच प्रहरीले एक जना स्थानीयवासीलाई पक्राउ गर्‍यो। ठूलो संख्यामा आएका मानिसहरूले गाउँमा रहेको प्रहरी चौकी घेराउ गरे। भिड बढ्दै जाँदा स्थिति तनावपूर्ण भयो।सम्झाउने प्रयास गरिरहँदा भिड चौकीभित्र पस्न खोजेपछि प्रहरीले रोक्यो।यस्तैमा ठेलमठेल हुँदा नेकपा एमालेबाट निर्वाचित तत्कालीन गाविस अध्यक्षले उत्तेजित हुँदै प्रहरीका एक हवल्दारको नाम लिएर धम्क्याएछन्– तेरो घर दाङ होइन? तेरो परिवारका सबैलाई चिनेको छु, याद गर।हवल्दार पनि उत्तेजित भएछन् र भिडबाट ती गाविस अध्यक्षलाई घिसार्दै भुइँमा लडाएर छातीमा राइफल ताकेछन्। अलिक पर भिडका बीचमा रहेका चौकीका इन्चार्ज इन्स्पेक्टरले के गरेको भन्दै रोकेछन्।ती हवल्दारले भनेछन्– यसले मेरो गाउँको नाम लिएर मेरो परिवारमाथि दागा धर्‍यो। यो बाँच्नु म र मेरो परिवारका लागि खतरा हो, आज कि यो छैन, कि म छैन।भुइँमा लडेका गाविस अध्यक्ष हात जोडिरहेका छन्, हवल्दारले छातीमा राइफल ताकेका छन्। बाहिर भिड छ। इन्स्पेक्टरले बडो मुश्किलले स्थिति काबुमा लिएर गाविस अध्यक्षलाई पठाएछन्। यो घटना प्रहरीहरूमाझ निकै पछिसम्म चर्चाको विषय बनेको थियो। ती इन्स्पेक्टर पछि सशस्त्र प्रहरी बलको डिआइजी (नायब महानिरीक्षक) भए। बर्दिवाला हतियारधारी होओस् कि बर्दिविहीन हतियारधारी, यी दुवैले आफूलाई असुरक्षित महसुस गरे भने वातावरण भयावह हुन सक्छ। यसतर्फ सरकार सधैं सचेत रहनुपर्छ। बर्दिवाला हतियारधारीहरू सरकारकै भरोसामा हुन्छन्, यो भरोसा टुट्न दिनु हुँदैन।टीकापुरमा घटना भएको अघिल्लो दिन आन्दोलनकारी समूहसँग प्रहरी प्रशासनको वार्ता हुँदा आन्दोलन शान्तिपूर्ण हुने र प्रहरीले पनि हतियार नबोक्ने सहमति भएको थियो। प्रहरी त्यही विश्वासमा खाली हात आयो तर आन्दोलन शान्तिपूर्ण भएन।घटनापछि प्रहरी कस्तो अवस्थामा पुग्यो होला त!प्रमुख जिल्ला अधिकारीको आदेशमा भिड नियन्त्रणमा जाने प्रहरीले परिस्थिति हेरेर उनको मौखिक आदेशमा समेत गोली चलाउने गर्छ। यस बेला उनकै विश्वास गरेको हुन्छ। पछि त्यही आदेशको लिखत लिइन्छ। यस्तो काम विश्वासकै भरमा हुन्छ।२०५१ सालमा म विराटनगर गणमा कार्यरत रहँदा प्रहरी जवान र हवल्दारहरूलाई भिड नियन्त्रणको तालिमका क्रममा स्थानीय प्रशासन ऐन, २०२८ पढाउँदै थिए। लाठी चार्ज, अश्रु ग्यास प्रहार, हवाई फायर वा गोली प्रहार जस्ता बल प्रयोगबारे ऐनको व्यवस्था बताउँदै थिएँ।सम्भव भएसम्म सिडिओको लिखित आदेश लिनुपर्छ, मौखिक आदेशमा पनि घुँडामुनि गोली हान्न सकिन्छ तर २४ घन्टाभित्र लिखितमा परिणत गराउनुपर्छ भनेँ।एक प्रहरी जवानले सोधे– सिडिओले लिखित आदेश दिए भने त ठिकै भयो, मौखिक आदेशमा गोली हानेपछि स्थिति झन् बिग्रिएर विवाद बढ्ने अवस्थामा सिडिओले आदेशको लिखत दिएनन् भने के हुन्छ? मैले प्रशिक्षार्थीहरूलाई सम्झाएँ– त्यस्तो हुँदैन, सिडिओको विश्वास गर्नुपर्छ। प्रशिक्षार्थीहरू सन्तुष्ट हुन सकेनन्।शंका प्रकट गरे– परिस्थिति प्रतिकूल भएर सिडिओले विश्वासघात गरे भने नि?कुनै प्रसंगमा एकजना पुराना प्रहरी अधिकृतले भनेको कुरा सम्झेँ।त्यही आधारमा प्रशिक्षार्थीहरूलाई कूटनीतिक पाराले जवाफ दिएँ– भाइहरू हो, त्यस्तो परिस्थिति आयो भने म तिमीहरूलाई यसो गर भन्दिनँ तर मलाई पर्‍यो भने मसँग भएको पेस्तोलको १४ गोलीमध्ये १३ गोली भिडतिर हानेर सिडिओसामु जानेछु र सोध्नेछु– सर, यसमा भएको १४ गोलीमध्ये १३ गोली उता हाने, बाँकी एक गोली कहाँ हानूँ?त्यस बेला सिडिओको जे आदेश हुन्छ, त्यही गर्नेछु। प्रशिक्षार्थीहरू धक फुकाएर हाँसे। यसको अर्थ हो, प्रहरी पनि सुरक्षित वातावरणको अपेक्षामा हुन्छ। रेशम चौधरीको कैद माफी प्रकरणमा सरकारी सरोकारवालाहरूले यस्तो मनोविज्ञानको पनि ख्याल गर्नुपर्ने थियो। न्यायालयप्रति सबैको आशा र भरोसा हुन्छ। सरोकारवाला निकायबाट न्याय नपाए अदालत छ नि भन्ने भरोसा हुन्छ। टीकापुर घटनाका पीडित परिवारले त्यही भरोसा राखेका थिए। अदालतले न्याय दिएको पनि थियो। सरकारले टुटाइदियो। न्यायालय पनि केही होइन रहेछ भन्ने गराइदियो। २०५४ सालतिर म रूकुममा कार्यरत रहँदाको एक दृष्टान्त सम्झन्छु।माओवादीको प्रभाव र गतिविधि बढ्दै थियो। प्रहरी गतिविधि पनि बढ्दो थियो। शंका लागेका व्यक्तिलाई पक्राउ गरेर सोधपुछ र अनुसन्धान गर्दै प्रमाण पुगेकालाई थुनामा राख्न जिल्ला अदालतमा मुद्दा चलाउने गरी जिल्ला प्रहरी कार्यालयमा बुझाउँथ्यौं। पक्राउ गर्ने गतिविधि व्यापक थियो। यस्तैमा प्रहरी प्रधान कार्यालय र तत्कालीन मध्यपश्चिम क्षेत्रीय प्रहरीबाट एक टोली प्रहरी चौकीहरू निरीक्षण गर्ने र बन्दोबस्तीका सामान पनि पुर्‍याउने गरी हेलिकप्टरमा आएको थियो।म इन्चार्ज रहेको चौकी निरीक्षणका क्रममा डिआइजीले इन्जिन चलिरहेको हेलिकप्टर भित्रैबाट मलाई स्थिति के छ भनेर सोध्नुभयो। विवरण दिने क्रममा दुई दिनअघि माओवादी गतिविधिमा संलग्न रहेको देखेर चौकीमा ल्याइएका दुई जना शिक्षकका बारेमा सुनाउँदै थिएँ।हाकिमबाट स्याब्बासी पाउँछु भन्ने लागेको थियो। पूरा कुरा पनि नसुनी हेलिकप्टरको आवाज छिचोल्दै कराउनुभयो– किन ल्याएको? उतै नसकेर किन ल्याएको? हाकिमको प्रश्न ठिक थियो कि थिएन भन्ने खुट्याउन त्यस बेलाको परिस्थिति बुझ्नुपर्ने हुन्छ। प्रहरीले माओवादी गतिविधिमा पक्राउ परेकाहरूलाई अदालत पठाउने गरेको थियो। यस्ता अभियुक्तहरू अदालतबाट धमाधम छुट्न थाले। छुटेर आउनेहरूबाट सम्बन्धित प्रहरी र तिनका परिवार तथा सहयोगीहरू जोखिममा पर्न थाले। तीमाथि आक्रमण हुन थाल्यो।प्रहरीमा पक्रेर अदालत पठाउँदा छुटिहाल्छन् र हामीमाथि नै खतरा हुन्छ भन्ने धारणा बन्न गयो। परिणामस्वरूप प्रहरीले असुरक्षित महसुस गर्न थाल्यो र पक्राउभन्दा भिडन्तको घटना बढ्न गयो। टीकापुर घटना प्रहरीमाथि भएको विश्वासघात र नृशंस हत्या थियो। घटनाका मुख्य योजनाकार प्रमाणित भएर जन्मकैद तोकिएका व्यक्तिले राजनीतिक पहुँचका आधारमा माफी पाएपछि जीवन जोखिममा राखेर कर्मक्षेत्रमा खटिने प्रहरीमा कस्तो असर पर्ला?भविष्यमा हुन सक्ने यस्तै घटनामा प्रहरी कसरी अघि बढ्ला? प्रहरीको मनोबलमा कस्तो होला?कैद माफीको निर्णय गर्नेहरूलाई विश्वासघातमा परेर मारिएका निहत्था प्रहरीका परिवारजनको पीडाको अनुभूति भएको छ? यी प्रश्नहरूमा सरकारको जवाफ के हुन्छ? राज्यले सोच्नुपर्ने कुरा के पनि हो भने जबसम्म नागरिक अनि राष्ट्रसेवकहरूमा प्रणालीले काम गरिरहेको छ भन्ने विश्वास हुन्छ तबसम्म उनीहरू त्यसमा भरोसा गरेर अघि बढ्छन्। प्रणालीमाथिको विश्वास टुटेपछि अराजकता फैलिन्छ।एउटा भनाइ छ– अपराध तलबाट सुरू हुँदा कानुनले त्यसको कान समात्छ तर अपराध माथिबाट सुरू भयो भने कानुनले आफ्नै कान समात्छ।अहिले कानुनले आफ्नो कान आफैं समाएको छ। सत्ताको जोडघटाउको खेलमा अपराधीहरूले उन्मुक्ति पाउँदा प्रहरीमा कर्तव्यपालना गरेर के हुन्छ र भन्ने धारणा बन्न जान्छ। यसको 'साइड इफेक्ट' सिंगो राज्यप्रणालीमा पर्छ। नेपालमा अहिले यही अवस्था देखापरेको छ।(श्रेष्ठ नेपाल प्रहरीका पूर्वप्रहरी अधिकृत हुन्। उनी हाल ब्रिटिस प्रहरीको ह्याम्प्सायर पुलि कन्स्टेबुलरीका सल्लाहकार छन्।)शिवजी श्रेष्ठका अन्य लेखहरू पढ्न यहाँ क्लिक गर्नुहोस्",opinion
"राष्ट्रपति रामचन्द्र पौडेलले अघिल्लो संसदले पारित गरेको नागरिकता विधेयक प्रमाणीकरण गरेका छन्। यसले एउटा अनौठो परिस्थिति सिर्जना गरेको छ। उनले यस्तो संसदले पठाएको विधेयक पारित गरेका छन्, जसको आधा अंग अस्तित्वमा छैन। अर्थात्, त्यो विधेयक पास गर्ने प्रतिनिधिसभा अहिले अस्तित्वमा छैन।अहिले निर्वाचन भएर नयाँ प्रतिनिधिसभा आइसकेको छ। त्यसले पारित नगरेको विधेयक नयाँ राष्ट्रपतिले प्रमाणीकरण गरेका हुन्। यस्तो परिस्थिति नआउनुपर्ने थियो।पूर्वराष्ट्रपति विद्यादेवी भण्डारीले गरेको गल्तीका कारण अहिले हामी यो परिस्थितिमा आइपुगेका हौं। भण्डारीले गरेको गल्ती सच्याउन मन्त्रिपरिषदको अनुरोधमा राष्ट्रपति पौडेलले अर्को गल्ती गरेका छन्। मन्त्रिपरिषदको अनुरोध मान्न आफू नैतिक र संवैधानिक रूपमा बाध्य रहेको तर्कमा टेकेर राष्ट्रपति पौडेलले प्रमाणीकरण गरेका छन्। त्यसैले यो गल्तीको जिम्मेवारी सरकारले लिनुपर्छ। सरकारसँग नयाँ नागरिकता विधेयक संसदमा लैजाने र बहुमतका आधारमा पास गर्ने सुविधा थियो। तर प्रमुख प्रतिपक्षी दलले विरोध गर्छ, संसद नै अवरोध गर्छ र विधेयक पास हुन व्यवधान खडा गर्छ भन्ने बहानामा सरकारले सजिलो र अवैधानिक बाटो रोज्यो।यो परिस्थितिमा कसैले मुद्दा लिएर सर्वोच्च अदालत गए यो संशोधित नागरिकता कानुनको वैधानिकताको न्यायिक परीक्षण हुनेछ। संसदले पास गरेको विधेयक राष्ट्रपतिले बाध्यात्मक रूपमा प्रमाणीकरण गर्नुपर्छ कि पर्दैन भन्ने विषय र एउटा राष्ट्रपतिले प्रमाणित नगरेको विधेयक अर्को राष्ट्रपतिले पछि आएर प्रमाणित गर्न सक्छ कि सक्दैन भन्ने विषयमा अदालतले व्याख्या गर्न सक्नेछ। साथै, राष्ट्रपतिले बाध्यात्मक रूपमा प्रमाणित गर्नुपर्ने विधेयक प्रमाणित नगरेको खण्डमा त्यो सिधै कानुन बन्न सक्छ कि सक्दैन भन्ने प्रश्नमा पनि अदालत बोल्न सक्छ।यसको दु:खद पाटो भनेको मुलुकले अब केही समय अनावश्यक किचलो बेहोर्नेछ। राष्ट्रपति पौडेलले पुरानो विधेयक जारी गर्नु जायज हो कि होइन भन्ने विवादमा मुलुक केही समय रूमल्लिनेछ।ज-जसले पूर्वराष्ट्रपति भण्डारीले त्यो बेला विधेयक प्रमाणीकरण नगरेर गल्ती गरिन् भनेर विरोध गरेका थिए, उनीहरूलाई अहिले राष्ट्रपति पौडेलको कदमको विरोध गर्ने अधिकार छ। तर ज-जसले संसदले दोस्रोपटक पास गरेर पठाएको विधेयक पनि प्रमाणीकरण नगर्ने अधिकार राष्ट्रपति भण्डारीलाई थियो भन्ने तर्क गरेका थिए, उनीहरूले भने अहिले राष्ट्रपति पौडेलको कदमको विरोध गर्ने नैतिक धरातल गुमाइसकेका छन्।राष्ट्रपतिका रूपमा भण्डारीले जे गरिन्, त्यो असंवैधानिक त थियो नै, अकल्पनीय पनि थियो। संसदले निर्वाचित गरेको प्रधानमन्त्री मलाई मन परेन भनेर उनले शपथ गराउँदिनँ भन्न पाउँछिन् वा पाउँदिनन्? संवैधानिक परिषदले नियुक्त गरेको र संसदले सुनुवाइपछि स्वीकृत गरेको प्रधानन्यायाधीश वा कुनै संवैधानिक अंगको प्रमुख मलाई ठिक लागेन, त्यसैले शपथ गराउँदिनँ भन्न पाउँछिन् कि पाउँदिनन्? मन्त्रिपरिषदले गरेको कुनै निर्णय मन परेन भनेर कार्यान्वयन नगर्न पाउँछिन् कि पाउँदिनन्?उत्तर सिधा छ—पाउँदिनन्।तर उनले त्यही गरिन्। संसदले दुई-दुईपटक पारित गरेर पठाएको विधेयक म प्रमाणीकरण गर्दिनँ भनिन्। म संसदभन्दा माथि छु भन्ने हठ कसिन्।त्यो बेला नै उनलाई कि त संसदले महाअभियोग लगाउनुपर्थ्यो वा न्यायिक उपचार मागेर अदालत जानुपर्थ्यो। यी दुवै सम्भव नभए सडकबाट प्रतिवाद हुनुपर्थ्यो। किनभने, संविधान मान्दिनँ भन्ने हक राष्ट्रपतिलाई हुन्न। जसले हुन्छ भन्छ, त्यसलाई शितलनिवासमा बसिरहने हक हुन्न। तर संसद विघटन भइसकेको र मुलुक चुनाव सन्निकट रहेको अवस्थामा राजनीतिक दलहरू भण्डारीको कदमको राजनीतिक प्रतिवाद वा कानुनी उपचार खोज्नतिर लागेनन्। उनले आफ्नो संवैधानिक अपराधबाट मुक्ति पाइन्।नेपालको संविधानले राष्ट्रपतिलाई आफैं अघि सरेर काम गर्ने कुनै अधिकार दिएको छैन। त्यस अर्थमा हाम्रो संविधानले राष्ट्रपतिको पदलाई पूर्ण रूपमा 'सेरेमोनियल' मानेको छ। राष्ट्रपतिबारे नेपालको संविधानमा के भनिएको छ हेरौं।धारा ६१ मा राष्ट्रपतिबारे चार कुरा भनिएको छ-(१) नेपालमा एक राष्ट्रपति हुनेछ।(२) राष्ट्रपति नेपालको राष्ट्राध्यक्ष हुनेछ। निजले यस संविधान र संघीय कानुनबमोजिम कार्य सम्पादन गर्नेछ।(३) राष्ट्रपतिले नेपालको राष्ट्रिय एकता प्रवर्द्धन गर्नेछ।(४) संविधानको पालना र संरक्षण गर्नु राष्ट्रपतिको प्रमुख कर्तव्य हुनेछ।अहिलेको संविधान जारी हुनुअघि कायम रहेको नेपालको अन्तरिम संविधान २०६३ मा 'संविधानको संरक्षण र पालना गर्नु राष्ट्रपतिको प्रमुख कर्तव्य हुनेछ' भनेर लेखिएको थियो। त्यहाँ 'संरक्षण' शब्द पहिले र 'पालना' पछि लेखिएको थियो। २०७२ सालमा नयाँ संविधान बनाउँदा पहिले 'पालना' र त्यसपछि 'संरक्षण' लेखियो। संविधान पनि हुर्किँदै जाने हो।पछिल्लोपटक हुर्किएको संविधानको भाव प्रस्ट छ— संविधान पालना गरेर मात्र राष्ट्रपतिले त्यसको संरक्षण गर्न सक्छ, संरक्षण गर्ने बहानामा राष्ट्रपतिले संविधान पालना नगर्न पाउँदैन। संविधान पालना नगर्ने राष्ट्रपति आफ्नो कर्तव्यबाट च्यूत हुन्छ।त्यसैले हेक्का राखौं, कसैले पनि राष्ट्रपतिलाई संविधानबाहिर जान उक्साउनु भनेको कर्तव्यच्यूत बन्न उक्साउनु हो।धारा ६६ मा राष्ट्रपतिका काम, कर्तव्य र अधिकारबारे थप प्रस्ट पारिएको छ। यसको उपधारा १ र २ मा भनिएको छ-(१) राष्ट्रपतिले यो संविधान र संघीय कानुनअनुसार निजलाई प्राप्त अधिकार र कर्तव्य पालना गर्नेछ।(२) उपधारा १ बमोजिम अधिकार प्रयोग र कर्तव्य पालना गर्दा यो संविधान वा कानुनबमोजिम कुनै निकाय वा पदाधिकारीको सिफारिसमा गरिने भनी किटानसाथ व्यवस्था भएको कार्यबाहेक राष्ट्रपतिबाट सम्पादन हुने अरू जुनसुकै कार्य मन्त्रिपरिषदको सिफारिस र सम्मतिबाट हुनेछ। त्यस्तो सिफारिस र सम्मति प्रधानमन्त्रीमार्फत पेस हुनेछ।अहिले राष्ट्रपति पौडेलले संविधानको यही धारा ६१ र ६६ मा टेकेर सरकारको सिफारिसअनुसार विधेयक प्रमाणीकरण गरेका हुन्।यसरी संविधानले राष्ट्रपतिलाई प्रस्ट रूपमा बाँधेको छ। या त उसले मन्त्रिपरिषदको सिफारिसमा कुनै काम गर्छ वा संविधानले स्पष्ट तोकेको अरू कुनै निकाय वा पदाधिकारीको सिफारिसमा। मुलुक र राजकाजका सवालमा कुनै पनि निर्णय आफैं लिने वा काम आफैं सम्पादन गर्ने अधिकार संविधानले राष्ट्रपतिलाई दिएको छैन। संविधानले अरूलाई प्रदान गरेको हक खोस्ने अधिकार पनि राष्ट्रपतिलाई छैन। त्यसैले हाम्रो राष्ट्रपति संविधानले बाँधेको 'सेरेमोनियल राष्ट्रपति' हो।राष्ट्रपतिको अधिकार र कर्तव्यबारे यति स्पष्ट व्यवस्था हुँदाहुँदै विद्यादेवी भण्डारीले विधेयक प्रमाणित नगरेर संविधानमाथि कुठाराघात गरेकी थिइन्। र, त्यो कुठाराघात गर्ने कामका लागि प्रमुख प्रतिपक्षी दल एमालेले उनलाई उक्साएको थियो। एमाले अध्यक्षसहित कैयन नेताहरूले उक्त कुठाराघातको बचाउ गरेका थिए। त्यही भएर अहिले उनीहरूले राष्ट्रपति पौडेलको कदमको विरोध गर्ने नैतिक धरातल गुमाइसकेका छन्।अरूले भने राष्ट्रपतिको कदमको विरोध गर्ने र अदालतमा यसलाई चुनौती दिन सक्ने भए। अदालतको व्याख्याले यो विवादलाई पनि एउटा निकास दिनेछ, र पछिका लागि नजिर बन्नेछ। यस्तै नजिरले संविधानलाई परिस्कृत र स्थापित गर्दै लैजाने हो।अहिलेलाई भने राष्ट्रपतिको कदमको एउटा सुखद पाटो छ- जन्मसिद्ध नेपाली नागरिकका करिब सात लाख सन्तान जो नागरिकताबाट वञ्चित छन्, उनीहरूले तुरून्तै नागरिकता पाउने छन्। उनीहरूलाई न्याय मिल्नेछ। उनीहरूको जीवन नेपाली नागरिकका रूपमा आफ्ना हक उपभोग गर्दै अघि बढ्नेछ।",opinion
"पहिले एउटा ठूलो विद्यालय हेरौं।यहाँ सुविधामा मात्रै केन्द्रित गरी लगानी गरिएका ठूला भवनहरू छन्। अनेक पूर्वाधारहरू र प्रशस्त अतिरिक्त क्रियाकलापहरू देखाइन्छन्। विद्यालय कुनै तारे होटलजस्तै टल्केको, झल्केको छ। त्यहाँ अधिकांश सम्पन्न अभिभावकहरू आउँछन् र आफ्ना छोराछोरीलाई शिक्षार्थीभन्दा उपभोक्ताका रूपमा भर्ना गर्छन्। महँगो विद्यालय पठाएकोमा गर्व गर्छन्।त्यहाँ लगानीकर्ताहरू नेतृत्वमा छन्। विद्यालय व्यवस्थापनका बैठकहरूमा प्रतिफलका चर्चा गरिन्छ तर शिक्षाका छलफल प्राथमिकतामा पर्दैनन्। त्यहाँभित्र विधि नमिल्दा शैक्षिक बेथिति मौलाएको छ। शैक्षिक प्रक्रियाको सुर र अन्त्य मिलेको देखिँदैन।अब अर्को एउटा सानो विद्यालय हेरौं।कक्षामा विद्यार्थीहरू सही संख्यामा छन्। सफा र व्यवस्थित घर छ। सुविधाको अपेक्षाकृत कमी छ, प्रतिबद्ध नेतृत्व छ, शिक्षामा विमर्श गरिन्छ, कार्यक्रमहरू जीवन्त छन। ठिक शैक्षिक संस्कार बसाल्न शिक्षकहरू दत्तचित्त छन। सबै साना र थोरै भए पनि विद्यालय जस्तो त यही देखिन्छ।भौतिक सुविधा अति राम्रो हो। तर त्यो 'सुविधा' हो, विद्यालय होइन। सुविधाले विद्यालय बन्दैन भन्ने यसैबाट प्रष्ट हुन्छ।यही सन्दर्भमा प्रेरणा जगाउने एक नमूना स्कुलको उदाहरण उल्लेख गर्छु।आफ्ना पिताको बिँडो थाम्दै रवीन्द्रनाथ टेगोरले चत्तीवन रूख छेउमा शान्ति निकेतन नामको सानो विद्यालय स्थापना गरेका थिए। रूखमुनि कक्षा सञ्चालन हुन्थे। खुला चउर नै कक्षाकोठा थिए। यो स्कुल आज विश्व भारती विश्वविद्यालय नामले प्रसिद्ध छ।विद्यालय बन्ने मूल जग एवं स्तम्भ सुक्ष्म र अमूर्त हुन्छन्, बाहिर देखिँदैनन्। तिनले नै हुन् 'विद्यालय' बनाउने। यसको सम्बोधन विद्यालय नेतृत्वले, निहित दर्शन र आदर्शले गर्छ। नेतृत्वले ती आधारभूत कुरा बुझेर लागू गरेका छन् भने मात्रै विद्यालय बन्छ। ती तत्वहरूको अभावमा विद्यालय केबल भौतिक संरचना बन्छ।अध्ययनको क्रममा नेपालका शिक्षाविद र सफल प्राचार्यहरूको अनुभव सुनेको छु।संयुक्त राज्य अमेरिका र युरोपियन राष्ट्रहरूमा उपल्लो श्रेणीका शिक्षालय साथसाथै शिक्षा प्राध्यापकहरूबाट विषयवस्तु खोतल्ने जमर्को गरेको थिएँ। तिनको र आफ्नै अनुभवका आधारमा सारसंक्षेप कुरा यो लेखमार्फत राख्न चाहन्छु।यसले रूपान्तरण खोजेका शैक्षिक नेतृत्व र शिक्षकहरूलाई सरल र व्यावहारिक मार्गदर्शन दिनेछ भन्ने आशा छ।सुरू गरौं मेरो अनुभवको त्यो सानो स्कुलबाट।स्कुले शिक्षामा अध्यापन कम, अनुदेश धेरै चाहिन्छ। विषयगत शिक्षण मात्रले पुग्दैन। शिक्षकले नै विद्यार्थीलाई पढाउनुपर्छ र 'राम्ररी पढाए' विद्यार्थी जान्ने हुन्छन् भन्ने मानसिकता नै स्तरीय शिक्षाको व्यवधान हो।विचार गरौं त, त्यो 'राम्ररी पढाउने' भनेको के होला?विद्यार्थीलाई पढाउने होइन, उनीहरूलाई सिक्ने मौका दिने हो। यो भएमा विद्यार्थीले आफैं बोध गर्छन्। कक्षामा लक्ष्यसहितको संलग्नताबाट आफ्नो सिकाइलाई उनीहरू आफैंले निर्देशित गर्छन्। शिक्षकहरूले कक्षामा बोधका लागि आवश्यक सीप सिकाउने र उद्देश्यपूर्ण क्रियाकलाप गराउने हो।त्यो सानो विद्यालयको नेतृत्वले शिक्षकलाई कक्षामा पढाउने भन्ने ठाउँमा विद्यार्थी सक्षम बन्न उसैले ज्ञान लिने वातावरण सिर्जना गर भन्ने निर्देशन दिएको छ। त्यहाँ स्पष्ट अनुदेश र मार्गदर्शनसहित ज्ञान आर्जनका लागि विद्यार्थीलाई दिशानिर्देश गरिन्छ। यो देख्दा सानो पाइलो तर ठूलो फड्को हो।शिक्षाको एउटा गतिशील यन्त्र हुन्छ।यसलाई तीनवटा मुख्य सहप्रणालीहरूले गति दिन्छन्– शिक्षण, पाठ्यक्रम र मूल्यांकन।शैक्षिक प्रक्रिया प्रभावकारी हुन यी तीन अवयव समन्वयका साथ चलायमान हुनुपर्छ।पहिलो, हाम्रोमा शिक्षकले पढाउँछन्। शिक्षणको पुर्जा चलाउँछन्। तर यसले अति थोरै काम गर्छ। यसलाई समग्र प्रणालीले जकड्याएर राखेको अवस्था छ।दोस्रो, पाठ्यक्रमको चलिरहन पर्ने पुर्जा स्थिर राखिएको छ। धेरै विद्यालयले पाठ्यपुस्तकलाई नै पाठ्यक्रम मान्दा यो समस्या आएको पाइन्छ। शिक्षकहरू पाठ्यक्रमको प्रयोगमा अनभिज्ञ भए। यो मूल दस्तावेजलाई कसैले बुझेन वा हेरेनन्। जुन परोक्ष हुन पर्ने थियो अपरोक्ष भइदियो।तेश्रो, शिक्षणसँगै उपलब्धिको मूल्यांकन गरिएन। अन्तिममा खाली कागजमा लेखाइएको परीक्षा लिइयो। नतिजाले विद्यार्थीको बौद्धिक, भावनात्मक, सामाजिक र अन्य विकासलाई समेट्न सकेन।हाम्रो शिक्षामा शिक्षण, मूल्यांकन र पाठ्यक्रमको लय मिलेको छैन। यी तीन प्रक्रियालाई एकसाथ चालियो भने मात्र कार्यात्मक शिक्षा प्रणाली बन्छ। यी सबै चक्रीय रूपमा घुम्दै एकले अर्कोलाई गति दिनुपर्छ। तर यहीँनिर प्रणालीगत त्रुटि भयो।हाम्रा विद्यालयहरूमा तिनलाई रेखीय बनाइयो। रेखीय प्रणालीले पाठ्यक्रमलाई पछाडि राख्ने, विषयगत शिक्षण गर्दै अघि जाने अनि विषयगत परीक्षा लिएर पास फेलको नतिजा दिने र वस्तुतः निकै कम उपलब्धि आउने  प्रक्रिया बर्सेनि दोहोर्‍याउँछ।त्यो सानो स्कुलको शैक्षिक नेतृत्वले शिक्षणको रेखीय प्रक्रियालाई चक्रीय बनाएको छ र यो निरन्तर चलिरहन्छ भन्ने बुझेको छ। त्यहाँ शिक्षा गतिमान छ, पट्टयार लाग्दो छैन।त्यहाँ प्राथमिकताका आधारमा शैक्षिक र आर्थिक प्रशासन नेतृत्वले नै हेर्छ। तर सिकाइ कसरी चलिरहेको छ भन्नेमा चाहिँ हरबखत एकध्यान रहिरहन्छ। यो प्रक्रिया शिक्षकको जिम्मेवारी बाँडफाँट गरी निगरानीपूर्वक दिइन्छ। पढाइ चलिरहेकै छ, समयमा परीक्षा भइरहेकै छ, शिक्षक छन्, कक्षा खाली छैन भन्ने बुझाइ त्यो सानो विद्यालयमा पटक्कै छैन।त्यो सानो स्कुलको शैक्षिक नेतृत्वले असी प्रतिशत समय शैक्षिक सुपरीवेक्षणमा दिन्छ। बाँकी समय प्रशासनिक कामलाई दिइन्छ। नेतृत्व हरदम शैक्षिक गतिविधि नियाल्दै विद्यार्थीले कसरी, के सिकिरहेका छन् भन्नेमा निरन्तर चनाखो रहन्छ।त्यहाँ शिक्षा शिक्षणबाट अपेक्षित नतिजा प्राप्त भएको वा नभएको सधै निरीक्षण गरिन्छ। योगात्मक परीक्षाफल भन्दा निर्माणात्मक मूल्यांकनबाट विद्यार्थीमा बोध गर्ने क्षमतासहित अन्य क्षेत्रका विकासको मापन गरिन्छ।पाठ्यक्रम यथार्थमा भौतिक वस्तु होइन, मुद्रित दस्तावेज पाठ्य विवरणको देखिने रूप मात्रै हो। 'सिलेबस' का कुरा किन पढाइयो? पढिसकेपछि के हुन्छ? विद्यार्थीको व्यवहार र स्वाभाव कस्तो हुन्छ? अन्तर्य दर्शन के छ? के गराउन खोजिएको हो? यी प्रश्नका उत्तर सानो स्कुलका सबै शिक्षकले छर्लंग दिन सक्छन्।त्यो सानो विद्यालयको शैक्षिक नेतृत्वले धेरैले नदेख्ने दर्शन पाठ्यक्रममा देखेको छ। विद्यार्थीका अनुभवहरूको संगालो र उनीहरूको सोचको दिशा कता जान्छ भन्ने कुरा ठम्याइन्छ। पाठ्यक्रमको उद्देश्यसहित विद्यार्थीले यति कुरा जान्नुपर्छ भनेको मार्गदर्शन नेतृत्वले देख्छ।नेतृत्वले शिक्षकहरूलाई नै शैक्षिक योजना तर्जुमा र कार्यान्वयन गर्ने स्वायत्तता दिनुपर्छ। आफ्नो सिर्जनशीलतालाई शिक्षकहरूले प्रयोग गरे शिक्षण प्रभावकारी हुने अध्ययनले देखाउँछ। त्यस अवस्थामा गहिराइ कति जाने भन्नेमा, विद्यार्थीका सन्दर्भ र आवश्यकताको प्रसंगलाई शिक्षकहरूले जोड्न सक्छन्। पाठ्यक्रमका अपुग विषयवस्तु विद्यार्थीलाई सिकाउने स्वायत्तताले सिकाइ क्षेत्र विस्तृत बनाउँछ।त्यहाँ कुनै विशेष खुबीको प्रदर्शनका लागि खेलमा प्रतिस्पर्धा गरिन्छ। व्यक्तिगत र बौद्धिक तुलना कसैसँग गरिँदैन किनभने हरेक विद्यार्थी अद्वितीय हुन्छ, आआफ्नै क्षमता र विशेषताले पूर्ण हुन्छ भन्ने मान्यतामा विद्यालय स्थापित छ। कक्षामा विद्यार्थीबीच प्रतिस्पर्धा गरी जान्ने र नजान्ने बीचमा उत्पन्न हुने विभेदको ठाउँमा उनीहरूका अन्तरनिहीत सम्भावनाको खोजी र विकास गरिन्छ।त्यो सानो स्कुलमा शिक्षक र विद्यार्थी सहकार्य गर्छन्। विद्यार्थीले शिक्षकसँगै सहपाठीलाई पनि पढाउँछन्। विद्यार्थीबाट स्वयं एकअर्काका कार्य सम्पादन गर्दै कमजोरीलाई दुवै मिलेर सच्याउने अभ्यास गर्छन्।त्यहाँ सबैले सहकार्य गर्नुपर्छ भन्ने मान्यता छ। शैक्षिक सहकार्य गुणस्तरको प्रस्थान बिन्दु हो र यो निरन्तर चलिरहन्छ भन्ने ज्ञान छ। यसो गरेमा सबैले जित्छन् र यो शैलीले विद्यालयको गुणस्तर उकासिन्छ भन्ने सबैलाई स्पष्ट छ।त्यस सानो स्कुलमा ज्ञान प्राप्त गर्ने प्रक्रियालाई ज्ञान जत्तिकै महत्व दिइन्छ। विद्यार्थीका सर्वांगीण विकासलाई अघि राखिन्छ र ग्रेडिङलाई सिकाइका निर्माणात्मक तथ्यांक मानिन्छ। विद्यार्थीले राम्रो ग्रेड ल्याउनुपर्छ भन्ने ठाउँमा सिकाइ उपलब्धिलाई प्रवर्तन गरिन्छ। क्रियाशील सिकाइका विधिलाई प्रयोगमा ल्याइन्छ, विद्यार्थीका रूचि र प्रतिभाअनुसार सहभागिता गराइन्छ। विद्यालय कार्यक्रमले ज्ञानका अनिवार्य तत्वहरूलाई नछुटाई सम्बोधन गर्छन्।त्यहाँ अन्त सजिलै नपाइने अर्को विशेष कुरा छ– मानवीय सम्बन्ध। शिक्षक र विद्यार्थीबीचको हार्दिकता र सबैले एकअर्कालाई गर्ने सम्मान। त्यहाँ सानो र ठूलोबीच भेद नराखी पारस्परिकता अपनाइन्छ। त्यो सानो घरले विद्यार्थीप्रतिको दायित्वलाई पूर्ण अंगिकार गर्छ। समाजका वास्तविक पक्षसँग घुलमिल गराउन विभिन्न सामाजिक कार्यक्रममा विद्यार्थीलाई सहभागी गराइन्छ। विद्यालय समुदायलाई विद्यार्थीका उन्नति प्रगतिमा सामेल गराइन्छ र विद्यालय एक हितकारी संस्थाका रूपमा स्थापित गरिन्छ।थोरै प्रतिबद्धतासहितको लगनशील नेतृत्व र शिक्षाको आधारभूत सिद्धान्त र दर्शन अभ्यासमा अनुवाद गर्न सक्ने शिक्षक भए वास्तवमा विद्यालय बन्ने रहेछ।उदाहरणमा उल्लेखित सानो र ठूलो स्कुल खासमा साटिएका छन्। ठूलो स्कुल सानो र लघु बनेको छ, सानो चाहिँ विशाल र विस्तृत। वास्तवमा पहिला पनि त्यही नै थियो, साना स्कुलको केबल बाह्य भौतिक स्वरूप मात्र सानो देखिन्थ्यो। तर यस्तै साना विद्यालयहरू नै हाम्रा आवश्यकता हुन्।(प्रविज्ञ रेग्मीका अन्य लेखहरू पढ्न यहाँ क्लिक गर्नुहोस्)",opinion
"नक्कली भुटानी शरणार्थी प्रकरणमा सरकारी वकिलको कार्यालयले अदालतमा मुद्दा लगिसकेको छ। यो प्रकरणमा ३० जनाविरूद्ध मुद्दा गएको छ। त्यसमध्ये १४ जना फरार छन्।यो प्रकरणका गिरोह सदस्यहरूले नाम पोलेका कतिपय 'हाई-प्रोफाइल' मानिसहरूलाई भने मुद्दा नलगाएको मात्र होइन, प्रहरीले बयानमै बोलाएन। यसलाई लिएर धेरै मानिसले प्रश्न उठाएका छन्। उनीहरूलाई किन बयानमा सम्म पनि बोलाइएन? उनीहरूमाथि किन अनुसन्धान गरिएन? प्रबुद्ध नागरिकहरूले समेत विज्ञप्ति निकालेर यी प्रश्न उठाएका छन्।एउटा पत्रकारका रूपमा मेरो मनमा पनि यी प्रश्न उठेका छन्। उनीहरूलाई मोलाहिजा गरेर बयानमा बोलाइएन वा राजनीतिक प्रभावमा परेर बोलाइएन? कि उनीहरूलाई बोलाउन आवश्यक आधार थिएन? के उनीहरूविरूद्ध मुद्दा नगएपछि यो प्रकरणमा उनीहरूले उन्मुक्ति पाएका हुन्?यसमा अनुसन्धान गरेका कतिपय प्रहरी अधिकृतहरूलाई मैले यी प्रश्नहरू सोधेको छु।नेपाल प्रहरीका पूर्वएआइजी विज्ञानराज शर्मासँग पनि गिरोहले नाम पोलेका ६ जनालाई बयानमा नबोलाएर प्रहरीले ठिक गर्‍यो वा बेठीक भनेर सोधेको छु। त्यस्तै नायव महान्यायाधिवक्ता सञ्जीवराज रेग्मीलाई पनि यो विषय सोधेको छु। सबैको कुरा सुनिसकेपछि यो विषयमा मलाई के लाग्छ भन्ने पनि म लेख्नेछु।त्योभन्दा अगाडि हेरौं गिरोहका सदस्यहरूले आफ्ना बयानमा यी ६ जनालाई के-कस्ता आरोप लगाएका छन्।तत्कालीन गृहमन्त्री रामबहादुर थापा 'बादल' र उनकी पत्नी नैनकला थापालाई गिरोह सदस्य केशव दुलालले लगाएको आरोपःपूर्वगृहमन्त्री रामबहादुर थापा 'बादल' ले उनका छोरा प्रतीक मार्फत मन्त्रीक्वार्टर पुल्चोकमै बोलाई तीन करोड रूपैयाँ नगदै बुझिलिएको बयान केशव दुलालले दिएका छन्। प्रतीकलाई पनि नक्सालको निलगिरीको होटलमा एक करोड रूपैयाँ बुझाएको भनेका छन्।गिरोहका अर्का सदस्य सानु भण्डारीमार्फत् बादलकी पत्नी नैनकला थापालाई एक करोड रूपैयाँ दिएको दुलालको बयानमा छ। नैनकलालाई एक करोड दिएको कुरा गिरोहका अर्का सदस्य सानु भण्डारीको बयानमा पनि उल्लेख छ।पूर्वगृहसचिव प्रेमकुमार राईलाई लगाएको आरोप:तत्कालीन गृहसचिव प्रेमकुमार राईलाई इन्द्रजित राई मार्फत गृह मन्त्रालयको सचिवको कार्यकक्षमा तीन करोड रूपैयाँ बुझाएको दुलालले बयान दिएका छन्।त्यस्तै सानु भण्डारीले गृह मन्त्रालय पुगेर राईलाई एक करोड दिएको पनि उल्लेख छ। राईलाई आफूले पछि भेट्दा त्यो रकम पाएको स्वीकार गरेको पनि दुलालले उल्लेख गरेका छन्।भण्डारीको बयानमा पनि गाडीमा पैसा राखिदिएपछि राईलाई कार्यकक्षमा भेटेको र उनले 'अब तपाईंहरूको काम हुन्छ, तपाईं जानू' भनेको उल्लेख छ।पूर्वप्रधानमन्त्री केपी शर्मा ओलीका प्रमुख स्वकीय सचिव राजेश ब्रजाचार्यलाई लगाएको आरोपःतत्कालीन प्रधानमन्त्री केपी ओलीका प्रमुख स्वकीय सचिव राजेश बज्राचार्यले एक करोड रूपैयाँ नगदै बुझेको दुलालको बयानमा छ। आफूलाई प्रधानमन्त्री क्वार्टर बालुवाटारमा टोपबहादुर रायमाझीका प्रमुख स्वकीय सचिव लिला जिसीमार्फत बोलाएको बयान उनले दिएका छन्।अजयक्रान्ति शाक्य र विद्यासुन्दर शाक्यका निजी सचिव राजेश्वर स्थापित:पूर्वप्रधानमन्त्री केपी ओलीका पूर्वसल्लाहकार अजयक्रान्ति शाक्य र काठमाडौं महानगरपालिकाका पूर्वमेयर विद्यासुन्दर शाक्यका निजी सचिव राजेश्वर स्थापितले पनि पैसा लिएको दुलालले बयान दिएका छन्।अजय र राजेश्ववरलाई तत्कालीन गृहमन्त्री रामबहादुर थापा 'बादल' बस्ने पुल्चोकस्थित मन्त्रीक्वार्टरमै भेटेर एक/एक करोड रूपैयाँ दिएको दुलालको बयानमा छ।***गिरोहका सदस्यले यति संगीन आरोप लगाएपछि यी ६ जनालाई किन बयानमा बोलाइएन? उनीहरूमाथि किन छानबिन गरिएन? यो प्रश्न अहिले सबैका मनमा छ।यी प्रश्नको जवाफमा अनुसन्धानमा संलग्न प्रहरी अधिकृतहरू मुख्य रूपमा चारवटा कुरा भन्छन्।पहिलो— उनीहरूमाथि छानबिन नभएको होइन। गिरोहका सदस्यले नाम पोलेपछि हामीले विभिन्न कोणबाट छानबिन गर्‍यौं। ६० दिनको अनुसन्धान समयभरि उनीहरूमाथि लागेको आरोपको थप पुष्टि हुने प्रमाणहरू खोज्यौं। तर कहीँ कतैबाट यो आरोप पुष्टि हुने कुनै प्रमाण भेटिएन। भोलि कतैबाट थप प्रमाण जुट्यो भने हामी फेरि नयाँ कोणबाट अनुसन्धान गर्छौं। उनीहरूलाई बोलाएर बयान लिने काम हुन्छ।दोस्रो— यो मुद्दा टुंगिएको होइन। अब उनीहरूमाथि थप छानबिन हुँदैन र मुद्दा लागेकाबाहेक सबैले सफाइ र उन्मुक्ति पाए भन्ने पनि होइन। उनीहरूलाई गिरोहका सदस्यले नाम पोलेको बयान अब अदालतमा सुरक्षित छ। प्रहरीले सम्पूर्ण फायल थप अनुसन्धानका लागि अख्तियार पठाउँछ। किनभने प्रहरीले ठगी र संगठित अपराधमा अनुसन्धान गरेको हो। आफ्नो ओहोदा र अधिकारको दुरूपयोग गरेर निर्णय गरेका कुराहरू अख्तियारले हेर्छ। आवश्यक देखे अख्तियारले पनि अनुसन्धान अघि बढाउँछ।तेस्रो— जहाँसम्म बयान गर्नसम्म पनि किन बोलाइएन भन्ने प्रश्न छ, उनीहरूको नाम कसैले पोलिसकेपछि उनीहरूलाई अनुसन्धानमा सघाउने वा साक्षीका रूपमा बोलाउन मिल्दैन। उनीहरूलाई हामीले बकाइदा आरोपीका रूपमा बोलाउनुपर्छ र बयान लिनुपर्छ। आरोपीकै रूपमा कागज खडा गर्नुपर्छ। कसैले नाम पोलेकै भरमा, पोलेको कुरा थप पुष्टि हुने आधार पोल्ने व्यक्तिले नै उपलब्ध गराउन नसकेको अवस्थामा र हामीले पनि थप कुनै पनि प्रमाण वा आधार जुटाउन नसकेको अवस्थामा प्रहरीले कसैलाई आरोपीका रूपमा बयान लिन बोलाउन मिल्दैन। त्यसले भोलि अराजकता सिर्जना हुन्छ। कसैले कुनै मानिसको नाम गम्भीर अपराधमा पोलिदिने तर त्यसको कुनै आधार स्थापित नभइकन हामीले आरोपीका रूपमा बयानमा बोलाउने हो भने मानिसहरूको प्रतिष्ठा कहाँ पुग्छ?चौथो— एक छिनका लागि मानौं हामीले उनीहरूलाई बयानका लागि बोलायौं। तर त्यसको औचित्य के हुन्छ? त्यसले हाम्रो कुन उद्देश्य पूरा हुन्छ? आरोपीले मलाई के आधारमा बोलायौ भन्यो भने हामीले के जवाफ दिने? मैले केही गल्ती गरेको छैन, मेरो केही दोष छैन भन्यो भने त्यसपछि थप प्रश्न सोध्ने हामीसँग कुनै आधार, कुनै तथ्य नै हुँदैन। त्यसैले बिना कुनै आधार बोलाउने भनेको व्यक्तिको मानमर्दन गर्ने कुरा मात्र हो। त्यसले अनुसन्धानलाई एक पाइला पनि अघि लैजाँदैन।प्रहरीको यो तर्क कति जायज छ भन्ने प्रश्न मैले नेपाल प्रहरीका पूर्वएआइजी विज्ञानराज शर्मालाई सोधेँ।उनले पनि बिनातथ्य र आधार कसैले नाम पोलेको भरमा प्रहरीले कसैसँग बयान लिने कुरा अनुसन्धानको प्रक्रिया नभएको बताए।'त्यसरी कसैले बिनाआधार र प्रमाण नाम पोल्दैमा प्रहरीले बोलाएर बयान लिन मिल्दैन,' उनले भने।यति भन्दाभन्दै उनले थपे, 'तर व्यक्तिगत रूपमा मलाई यस्तो पनि लाग्छ, उनीहरूलाई बोलाएर बयान लिइदिएको भए उनीहरूले आफ्नो कुरा राख्न पाउँथे। उनीहरूमाथि कसैले त्यसै आरोप लगाएको भए त्यसको खन्डन गर्न पाउँथे।'फेरि त्यो पनि सही बाटो हो भन्नेमा आफू विश्वस्त नभएको शर्माले बताए।'हाम्रो समाज यस्तो छ, प्रहरीले बोलाएर बयान लिनेबित्तिकै उसलाई दोषी करार गरिदिन्छ। बदमासी गरेकै रहेछ र त प्रहरीले बोलायो भनिदिन्छ,' उनले भने, 'पछि मुद्दा चलाएन भने पनि प्रहरीले मिलेर छाडिदियो भनिदिने सम्भावना हुन्छ।'महान्यायाधिवक्ता कार्यालयका नायब महान्यायाधिवक्ता सञ्जीवराज रेग्मीले गिरोहका सदस्यले कसैको नाम पोल्दैमा, त्यसको तथ्य जाँच नगरी, थप प्रमाण वा आधार नभेटी कुनै व्यक्तिलाई आरोपीका रूपमा बयान लिन बोलाउन कानुनले पनि नमिल्ने बताए।'कसैले नाम पोल्दैमा मनासिव आधार स्थापित नभई कुनै व्यक्तिलाई बोलाएर बयान लिन नमिल्ने कानुनी व्यवस्था नै छ,' रेग्मीले भने।यी सबै कुरा सुनेपछि मेरो मनमा चारवटा प्रश्न छन्—पहिलो, गिरोहका सदस्यले पोलेका कतिपय यी नाम निर्दोष होलान्, कति दोषी होलान्।निर्दोषका हकमा त ठूलो अन्याय भयो। गिरोहका सदस्यले आफ्नो बयानमा लगाएको आरोप सार्वजनिक भएको छ। नेपाली समाज यस्तो छ, कसैले नाम पोल्नेबित्तिकै दोषी करार गरिहाल्छ। 'यसले पनि खाएछ' भन्छ। अहिलेको समयमा त्यसै पनि मानिसले कसैलाई विश्वास गर्दैन। समय शंकालु भएको छ।कोही निर्दोष छ भने उसलाई अब कसले 'क्लिन चिट' दिन्छ? कहिले दिन्छ? अनि समाजले दिन्छ कि दिँदैन?अनुसन्धान गर्ने प्रहरी अधिकृतहरू भन्छन्, 'हामीले ६० दिनको समयभित्र सकेजति अनुसन्धान गर्‍यौं। केही प्रमाण वा आधार पाएनौं। त्यसको अर्थ अर्को प्रमाण वा आधार भेटाएर मुद्दा नचलाउन्जेल र अदालतले दोषी करार नगरून्जेल उनीहरू निर्दोष हुन्। हामी सबैले त्यही मान्न पर्छ।'दोस्रो, आरोप लगाइएकामध्ये कोही साँच्चै नै दोषी पनि हुन सक्छन्। प्रहरीले अब उनीहरूमाथिको अनुसन्धान कसरी अघि बढाउँछ? गिरोहका सदस्यले कतिपय मानिसहरूलाई यो मितिमा, यो ठाउँमा गएर भेटेका छौं भनेका छन्। यो धेरै समयअघिको कुरा हो। तर पनि त्यो बेला त्यो मान्छे त्यहाँ गएको थियो वा थिएन भनेर फोनबाट ट्र्याक गर्न मिल्छ वा मिल्दैन होला? वा प्रहरीले त्यस्तो प्रयास गरिसक्यो कि? बयान दिनेहरूले कतिपय प्रसंगमा 'मैले पैसा दिँदा अर्को मानिस पनि थियो' भनेका छन्।उदाहरणका लागि, गिरोहका सदस्य सानु भण्डारीले भनेका छन्, 'मैले २०७६ साउन २५ गते मन्त्रीक्वार्टर पुल्चोकमा गएर नैनाकला थापालाई नगदै एक करोड बुझाएको हुँ। सो बेलामा ईन्द्रजित राईका चालक खटिएका प्रहरीका व्यक्ति पनि साथै थिए।'त्यो मितिमा राईका चालकका रूपमा खटिएका प्रहरी को थिए? त्यो त पक्कै पत्ता लगाउन मिल्ने विषय हो। प्रहरीले ती व्यक्ति पत्ता लगाएर सोधखोज गर्‍यो कि गरेन होला? भोलि गर्छ कि गर्दैन होला?यी ६ जनामध्ये कोही दोषी रहेछ र प्रहरीले भोलि प्रमाण पुर्‍याएर पक्रियो भने त्यसले अनुसन्धानको विश्वसनीयता थप बढाउने छ।तेस्रो, पूर्वगृहमन्त्री रामबहादुर थापा 'बादल' लाई बयानका लागि बोलाउन चाहिने थप आधार थियो कि भन्ने मलाई लाग्छ।पहिले उनलाई गिरोहका सदस्यले लगाएको आरोप हेरौं:गिरोहका सदस्यहरू सानु भण्डारी र केशव दुलालले प्रतीक थापासँग गएर उनका बुवा रामबहादुर थापालाई मन्त्रीक्वार्टरमै भेटेको बताएका छन्। त्यहीँ उनीहरूले तीन करोड बुझाएको उल्लेख छ। त्यस्तै प्रतीक र उनकी आमा नैनकलालाई पनि एक/एक करोड रूपैयाँ दिएको उनीहरूले बताएका छन्।पैसा लिएको र यो प्रकरणमा प्रतीकको संलग्नता रहेको प्रशस्त आधार देखिएपछि प्रहरीले उनीविरूद्ध पक्राउ पुर्जी लिएको हो। त्यसपछि उनी फरार छन्।गृह मन्त्रालयको सुरूको जुन निर्णयले यो प्रकरण अघि बढेको छ, त्यो बेला रामबहादुर थापा गृहमन्त्री थिए। उनकै पालामा बालकृष्ण पन्थी नेतृत्वको समिति गठन भएको हो। त्यो समितिमा तीन जनाको नाम थापाले नै प्रस्ताव गरेका हुन्। यसरी थापाले गरेको निर्णयको लाभ उनकै परिवारका सदस्यले लिएका छन्। उनी र उनका परिवारका सदस्यले पैसा लिएको आरोप छ। त्यसैले थापालाई बयानका लागि बोलाउने प्रशस्त आधार पुग्थ्यो कि!चौथो, यो प्रकरणमा पछिल्लो पटक गिरोहका सदस्यहरू पक्राउ परेपछिको अनुसन्धान प्रकियाको विश्लेषण गर्दा कम्तिमा एउटा ठाउँमा भने 'फाउल प्ले' (दुराशयपूर्वक अनुसन्धान प्रभावित पार्ने काम) गरेको देखिन्छ। अरू पनि त्यस्ता काम भएको भए खुल्दै जालान्। पूर्वगृहमन्त्री बालकृष्ण खाणको अनुसन्धानमा भने यस्तो चलखेल प्रष्टै देखिन्छ।गिरोहका तीन प्रमुख सदस्य दुलाल, भण्डारी र टंक गुरूङलाई उपत्यका प्रहरी अपराध अनुसन्धान कार्यालयले २०७९ चैत १२ गते पक्राउ गर्‍यो। काठमाडौं जिल्ला प्रहरी परिसरले चैत १३ गते नै उनीहरूको प्रारम्भिक बयान लियो। सो बयानमै भण्डारीले पूर्वगृहमन्त्री खाणलाई आफूहरूले एक करोड २५ लाख रूपैयाँ दिएको भन्दै उनको नाम भने। भण्डारीले भटाभट 'हाई प्रोफाइल' व्यक्तिहरूको नाम पोल्न थालेपछि भोलिपल्टदेखि उनीहरूको बयान लिनै रोकियो। चैत १३ गते भएको बयान त्यसपछि एकैपटक १० दिनपछि, चैत २४ गते मात्र लिइयो।अब हेरौं यी दस दिनमा के भयो।भण्डारीले खाणको नाम भनेपछि त्यो खबर उनीसमक्ष पुग्यो। हिरासतमा भएका दुलाल र भण्डारीसँग सम्पर्क बढाउने र कुरा मिलाउने प्रयत्न खाणले सुरू गरे। खाणका पिए नरेन्द्र केसीले दुलाल र भण्डारीसम्म पुग्न कांग्रेसका पूर्वसांसद आङटावा शेर्पासँग सहयोग मागे। शेर्पाको गिरोहका सदस्यसँग राम्रो हिमचिम थियो। शेर्पा आफैं पनि अमेरिका पठाइदिने भन्दै मानिसहरूसँग पैसा उठाउने गर्थे।खाणको दूतका रूपमा शेर्पाले हिरासतमा गएर दुलाल र भण्डारीलाई जम्मा तीन पटक भेटे। उनको पहिलो भेट प्रहरीको रेकर्डमा छैन। चैत २३ र २९ गते भेटेको कुरा भने काठमाडौं जिल्ला प्रहरी परिसरको रेकर्डमा देखिन्छ।शेर्पासँगको पहिलो भेटमै दुलाल र भण्डारीले आफूहरूले खाणलाई सवा करोड रूपैयाँ बुझाएको र त्यो पैसा फिर्ता गरेमा अर्को बयानमा उनको नाम नभन्ने शर्त राखे। दुलाल र भण्डारीको त्यही सन्देश शेर्पाले खाणका पिए केसीलाई सुनाए। केसीले केही दिनमै शेर्पालाई आफ्नै घरमा बोलाएर एक करोड रूपैयाँ दिए। त्यो एक करोडमध्ये शेर्पाले ७० लाख आफैं राखेर ३० लाख रूपैयाँ सानुका दाइ राजु भण्डारीलाई बुझाए।शेर्पाले उक्त ७० लाख रूपैयाँ आफूले पैसा उठाएका पीडितहरूलाई बुझाएको अनुमान छ। राजु भण्डारीले प्रहरी समक्ष आएर आफूले शेर्पाबाट ३० लाख बुझेको कागज गरिदिएका छन्।खाणले आफूले लिएको पैसा गिरोहका सदस्यहरूलाई फिर्ता गरेको भोलिपल्ट, चैत २४ गते मात्रै उनीहरूको बयान पुनः सुरू भयो। त्यो दिनको बयानमा सानु भण्डारीले आफूले सुरूको बयानमा आवेशमा आएर खाणलाई पोलेको र उनलाई पैसा दिएको साँचो नभएको बताए।यसरी दस दिनसम्म बयान रोकेर खाणलाई गिरोहका सदस्य फकाउने मौका कसले दियो? हिरासतमा रहेका गिरोहका सदस्यलाई खाणका दूतका रूपमा आङटावा शेर्पाले तीनपटक भेट्न र कुरा मिलाउन कसरी सम्भव भयो?अनुसन्धानको क्रममा अहिलेसम्म देखिएको सबभन्दा ठूलो घुसपैठ यही हो। यति गम्भीर घुसपैठ कसले गरायो, त्यसको जवाफदेहिता स्थापित गरिएको छैन। धेरै प्रहरी अधिकारीहरूले प्रहरी महानिरीक्षक बसन्त कुँवरले खाणलाई सघाउन यो प्रपञ्च गराएको बताएका छन्।यदि आइजिपी कुँवरले गराएका होइनन् भने उनी मातहतका कुन अधिकृतले त्यसो गरे? प्रहरी संगठनभित्र उनले यसको जवाफदेहिता स्थापित गर्नुपर्छ। तर यसबारे उनी अहिलेसम्म केही बोलेका छैनन्।अनुसन्धानमा गम्भीर खेलवाड गरिएको यो घटनाको जवाफदेहिता अब राजनीतिक नेतृत्वकहाँ आएर अडिएको छ।प्रधानमन्त्री पुष्पकमल दाहाल 'प्रचण्ड' र गृहमन्त्री नारायणकाजी श्रेष्ठले आममानिसलाई भन्नुपर्छ— गिरोहका सदस्यहरूको बयान अचानक दस दिन किन रोकियो? अनि ती दस दिनमा खाणका मानिसले कसरी हिरासतमा प्रवेश पाए र घटना सामसुम पार्न लेनदेन गरे?यो गम्भीर अपराध प्रहरी संगठनले आफैं गरेको थियो वा राजनीतिक नेतृत्वको इशारा वा निर्देशनमा गरेको थियो?यो प्रश्नको जवाफ नदिइकन अब राजनीतिक नेतृत्व उम्किन पाउँदैन।आमनागरिक, नागरिक समाज र मिडियाले राजनीतिक नेतृत्वलाई अरू प्रश्न पनि सोधौं, यो प्रश्न भने सोध्न नछाडौं। किनभने अरू प्रश्नमा आलटाल गर्ने र उम्किने ठाउँ होला, यो प्रश्नमा राजनीतिक नेतृत्व उम्किन पाउने छैन।",opinion
"नक्कली भुटानी शरणार्थी प्रकरण हाम्रा लागि एउटा 'टेस्ट केस' बनेर आएको छ।नेपाली समाज र राजनीति यो 'टेस्ट' पास गरेर अघि बढ्छ वा फेल भएर थप निराशा र बेचैनीमा धकेलिन्छ?यो प्रकरण जसरी निप्टिने छ, त्यसले या त नेपाली राज्य र राजनीतिमाथि नागरिकको थोरै भए पनि भरोसा बढाउनेछ, या आममानिसको विश्वास थप खलबल्याउने छ।यो पेचिलो विषय त हो नै, त्योभन्दा पेचिलो अहिलेको समय छ। 'प्रज्ज्वलनशील पदार्थ' बोकेको पेट्रोल ट्यांकरजस्तै छ अहिलेको नेपाल। त्यसमा आगोको पुल्ठो झोस्ने गल्ती नगरौं। समयको प्रज्ज्वलनशीलतालाई बुझौं।त्यसैले भुटानी शरणार्थी प्रकरणमा कसैले पनि खेलाँची गर्ने दुस्साहस नगरोस्। त्यसको अर्थ सबै मानिसलाई नंग्याएर सडकमा उतार्ने कविला हर्कतको समर्थन गर्ने होइन। कसैले कसैको नाम पोल्यो भन्दैमा उसलाई दोषी करार गर्ने सडकको अराजकतामा पनि विश्वास गर्ने होइन।धेरैले धेरै पटक दोहोर्‍याएको कुरा नै यो प्रकरण पटाक्षेप गर्ने मूलमन्त्र हो— कोही दोषी नछुटोस्, कोही निर्दोष नपरोस्!यही मूलमन्त्र समातेर नेपाल प्रहरीका आइजिपी बसन्त कुँवरमाथि छानबिन हुन जरूरी छ। निर्दोष भए उनले उन्मुक्ति पाउनेछन्, दोषी भए कारबाही भोग्नेछन्।हाम्रो विश्लेषणमा भने उनी नक्कली भुटानी शरणार्थी छानबिन प्रकियामा लामो समयदेखि बाधक देखिएका छन्। अहिलेसम्म उनले खेलेको भूमिकाले त्यही भन्छ। यहाँसम्म आइपुग्दा उनले तीनवटा अक्षम्य गल्ती गरेका छन् भन्ने हामीलाई लाग्छ।पहिलो, काठमाडौं उपत्यका अपराध अनुसन्धान कार्यालयमा कुँवर प्रमुख हुँदा नै ८१ जना पीडितका तर्फबाट उजुरी परेको थियो। गिरोहले आफूहरूबाट १३ करोड रूपैयाँ उठाएको दाबी उनीहरूले पेस गरेका थिए। बैंकमा धेरै पटक पैसा पठाएको प्रमाण पेस गरेका थिए। गिरोहका सदस्यहरू पक्राउ त परे तर राजनीतिक दबाबमा त्यही दिन छुटे।दोस्रो, यसरी प्रहरीको फन्दाबाट फुत्किएका गिरोहका सदस्यले केही दिनभित्रै तत्कालीन गृहसचिव टेकनारायण पाण्डे मार्फत कुँवरसँग सम्पर्क स्थापित गरेको देखिन्छ। यहाँसम्म कि, गिरोहका सदस्यले पाण्डे मार्फत उनलाई आर्थिक लाभसम्म निश्चित गरेका छन्।तेस्रो, यसपालि पक्राउ परेपछि गिरोहका एक सदस्यले पहिलो बयानमै पूर्वगृहमन्त्री बालकृष्ण खाणले आफूहरूसँग सवा करोड रूपैयाँ लिएको भन्दै उनको नाम पोले। त्यसपछि दस दिनसम्म उनीहरूको बयान रोकियो। ती दस दिनमा खाणले गिरोहसँग हिरासतमै मोलतोल गर्न मानिस पठाए, उनीहरूले लिएको घुसको पैसा फिर्ता गरे। त्यसपछि मात्र पुनः सुरू भएको बयानमा खाणको नाम कसैले पोलेन।अनुसन्धान प्रक्रियाको हुर्मत लिने यो अक्षम्य अपराध कसले गरायो?कि आइजिपी कुँवरले यसको जिम्मा लिनुपर्‍यो, नत्र आफू मातहतका अधिकृतहरूले यो कसूर गरेको भए उनीहरूलाई जवाफदेही बनाउनुपर्‍यो।यो विषयमा आइजिपी कुँवरमाथि छानबिन हुन जरूरी छ र उठेका प्रश्नहरूको उनले सामना गर्नैपर्छ। सेतोपाटीले यिनै प्रश्न सोध्न आइजिपी कुँवरसँग अन्तर्वार्ताका लागि समय मागेको छ। उनले अहिलेसम्म समय दिएका छैनन्। यी प्रश्नबाट उनी भाग्न भने पाउने छैनन्।यिनको उत्तर आइजिपी कुँवरले दिएनन् भने ती प्रश्न खुट्टा हालेर सिंहदरबार छिर्नेछन्। अनि गृह मन्त्रालय र प्रधानमन्त्री कार्यालयमा पुगेर थामिनेछन्।किनभने, लोकतान्त्रिक शासन व्यवस्थामा कुशासनको अन्तिम जवाफदेहिता प्रधानमन्त्रीकै हुन्छ।प्रधानमन्त्रीजी, गृहमन्त्रीजी— सत्तासाझेदार दलको दबाब वा सत्तास्वार्थमा त्यो बयान दस दिन रोक्ने काम तपाईंहरूले गर्नुभएको हो? खाणलाई जोगाउने प्रपञ्चमा अनुसन्धान प्रक्रियाको हुर्मत जसरी लिइयो, त्यो तपाईंहरूको निर्देशनमा भएको हो?होइन भने, यसको जवाफदेहिता तपाईंहरूले आइजिपी कुँवरसँग किन नमाग्नुभएको?आइजिपी कुँवरले यो प्रकरण दबाउन विगतमा जेजस्ता हर्कत गरे, तिनमा तपाईंहरूको सहमति हो? कि उनले अहिलेसम्म यो प्रकरणमा जे-जे गरेका छन्, सबै ठीक गरेका छन् भन्ने तपाईंहरूको जिरह हो? हो भने सार्वजनिक रूपमा उनको बचाउ गर्नुहोस्। अनि तमाम प्रश्नको सामना गर्नुहोस्।अहिले आइजिपी कुँवर चुप लाग्न सक्लान्। तपाईंहरूको संरक्षण रहुन्जेल चुप लाग्नेछन्। तपाईंहरूलाई भने चुप बस्ने सुविधा छैन। कि उनको बचाउ गर्नुहोस् कि उनलाई निलम्बन गरेर छानबिन सुरू गर्नुहोस्।आइजिपी कुँवरमाथि अहिले छानबिन थप दुई कारणले महत्वपूर्ण छ— एउटा तत्कालीन र अर्को दीर्घकालीन।तत्कालीन महत्व यसकारण छ कि, यो प्रकरणको अनुसन्धान सकिएकै छैन। थप उजुर आउनेछन्, आउने क्रममा छन्। थप पर्दा खुल्नेछन्। र, थप छानबिन आवश्यक हुनेछ। कुँवर जति दिन प्रहरी प्रधान कार्यालय नक्सालमा हुनेछन्, त्यति नै निष्पक्ष अनुसन्धानमा बाधा बन्नेछन्।प्रहरीको भूमिका थप छानबिनमा मात्र होइन, अहिले अदालत जान लागेको मुद्दा निष्पक्ष रूपमा टुंगोमा पुग्ने वातावरण बनाउनेमा पनि महत्वपूर्ण हुन्छ।अहिले नै कैयन मानिस फरार छन्। तिनलाई पक्रिएर अदालतमा उभ्याउन जरूरी छ। प्रहरीमा आएर कागज गरेका कतिपय साक्षी फरार छन्, तिनलाई पनि ल्याउनुपर्ने छ। उदाहरणका लागि, गिरोह सदस्य सानु भण्डारीका दाजु राजु भण्डारीले आफूले ३० लाख रूपैयाँ घुस फिर्ता बुझेको कागज प्रहरीमा आएर गरिदिएका छन्। उनी भोलि अदालतमा बलियो साक्षी हुन् तर अहिले सम्पर्कबिहीन छन्।त्यसैले नेपाल प्रहरीमा यो अनुसन्धानलाई बलियो र निष्पक्ष रूपमा अघि बढाउने नेतृत्व आवश्यक छ।यसको दीर्घकालीन महत्व झनै छ।एउटा फरक कोणबाट हेर्दा आइजिपी कुँवरको दोष यसकारण कम छ कि उनी अहिलेको 'पतीत प्रणाली' का उत्पादन मात्र हुन्। उनी असल मानिस नै होलान्। उनी गजबको 'प्रोफेसनल' आइजिपी हुन सक्थे।तर लोकतन्त्रका नाममा हामीले जुन भ्रष्ट र निकम्मा प्रणाली संस्थागत गरेका छौं, त्यसलाई प्रोफेसनल आइजिपी चाहिएकै छैन। त्यहाँ सत्तामा बसेकालाई एउटा 'सेवक आइजिपी' चाहिन्छ। यस्तो आइजिपी जसले आफ्नो जायज-नाजायज आदेश मानोस्, जो आवश्यक परेका बेलामा आफ्ना पाप र कर्तुत छोप्न अग्रसर होस्।बालकृष्ण खाणले कुँवरलाई पहिलो नम्बरको डिआइजी बनाए, कांग्रेसले जोडबल गरेर आइजिपी बनायो भन्दैमा अब उनले व्यावसायिक निष्ठा र इमान छाडेर हर हालमा कांग्रेसका नेताहरूको बचाउ गर्नुपर्ने?यस अर्थमा आइजिपी कुँवर जति दोषी छन्, उनीभन्दा दोषी राजनीतिक दलहरूले संस्थागत गरेको यो निकम्मा प्रणाली छ।आवरणमा लोकतन्त्र त छ तर सारमा यो यस्तो कुशासनतन्त्र हो जसले राज्यका सबै प्रमुख निकाय आफ्ना सेवक मार्फत कब्जा गर्न हरदम प्रयत्न गर्छ। यही कुशासनको सिकार राज्यका सबै प्रमुख अंग प्रहरी, अख्तियार, न्यायालय, निर्वाचन आयोग बनेका छन्।लोकतन्त्रको आवरणमा यो कुशासनतन्त्र संस्थागत गर्ने र त्यसको दोहन गर्ने काममा राजनीतिक दल र तिनका आजका शीर्ष नेताहरूको प्रमुख भूमिका छ।अहिले नेपाली समाजलाई जकडिरहेको त्यसैले हो। मानिसको असन्तुष्टि बिस्फोटक तहमा पुर्‍याएको त्यसैले हो। अनि बदल्नुपर्ने पनि यही कुशासनतन्त्र हो।नेताहरूले बारम्बार हिजोको जसरी चल्दैन, अब हामी सच्चिनुपर्छ, बदलिनुपर्छ भन्छन्। भन्छन् मात्र कि बदलिन्छन् पनि, त्यसको छनक देखिने अहिले नै हो। आफू जवाफदेही हुने र राज्यका प्रमुख अंगमा जवाफदेहिता स्थापित गर्ने पनि अहिले नै हो।अहिलेसम्मको गलत बाटोबाट 'डिपार्चर' लिने बेला यही हो। प्रज्ज्वलनशील समय भनेको परिवर्तनका लागि तयार समय पनि हो। अहिले समाजमा जुन उकुसमुकुस देखिएको छ, त्यसलाई परिवर्तनका लागि प्रयोग गर्न सकिन्छ। यसलाई आफैं बदलिन प्रयोग गर्न सकिन्छ।त्यसो भयो भने केही हुन्छ कि भनेर मानिसहरूले आश गर्ने थोरै भए पनि ठाउँ बन्नेछ। नत्र मानिसहरू अधैर्य भएर सडकमा उत्रिन बेर लाउने छैनन्।",opinion
"कुनै पनि मुलुक कति केन्द्रिकृत वा विकेन्द्रिकृत छ भनेर हेर्ने विभिन्न तरिका हुन्छन्। तीमध्ये मुलुकका प्रदेश तथा स्थानीय सरकारहरूले गर्ने खर्च पनि एक हो।आर्थिक वर्ष २०७९/८० को आर्थिक सर्वेक्षणअनुसार २०७७/७८ मा प्रदेश तथा पालिकाहरूले कुल सरकारी खर्च (तीनै तहका सरकारको) को ४१ प्रतिशतभन्दा बढी खर्च गरेका छन्। अर्थात तीनै तहका सरकारले एक सय रूपैयाँ खर्च गर्दा प्रदेश र पालिकाहरूले मात्र ४१ रूपैयाँ खर्च गरे।आर्थिक सहयोग र विकास संगठन (ओइसिडी) को एक प्रतिवेदनले विश्वका १२२ देशका प्रदेश तथा स्थानीय सरकारको औसत खर्च २१.५ प्रतिशत मात्र देखाएको छ। अझ रोचक, विकसित र विकेन्द्रिकृत देश मानिने ओइसिडीका ३७ सदस्य मुलुकमा सन् २०१९ को तथ्यांकअनुसार ४०.२ प्रतिशत खर्च छ। यस आधारमा संघीयता कार्यान्वयनको केही वर्षमै नेपाल विकेन्द्रिकृत मुलुकको श्रेणीमा परेको छ।तर खर्चले मात्रै विकेन्द्रीकरणको प्रभावकारिता मापन गर्दैन। यस्तो खर्च सरकारले दिने सेवाका लागि लगानी मात्रै हो। त्यो खर्च दक्ष र प्रभावकारी सेवामा रूपान्तरण हुन सरकारहरूले आफ्नो अधिकार क्षेत्रमा स्वायत्त हुने र सोहीअनुसार जवाफदेही हुने शर्तहरू पूरा हुनुपर्छ।वित्तीय विकेन्द्रीकरणको कुरा गर्दा यसमा तीन पक्षबीच तालमेल हुन आवश्यक छ- अधिकार (जिम्मेवारी), कोष र कार्यान्वयन संयन्त्र (कर्मचारी समेत)।यीमध्ये निक्षेपण गर्न सबभन्दा सजिलो कोषलाई मानिन्छ।नेपालमा प्रदेश तथा पालिकाको खर्चको ठूलो हिस्सा वित्तीय हस्तान्तरणले ओगटेको छ। यसको बनौट, यसले सिर्जना गर्ने प्रोत्साहन संरचना, विभिन्न अनुदानबीचको अन्तर्सम्बन्ध आदिले प्रदेश तथा पालिकाको प्रभावकारितामा महत्वपूर्ण भूमिका खेल्छन्। अन्तर्राष्ट्रिय अनुभवले पनि राम्रोसँग डिजाइन गरिएको हस्तान्तरणले कुल खर्चको १० प्रतिशत हिस्सा बेहोर्दा पनि उद्देश्य हासिल हुने देखाएको छ। यसो नहुँदा भने ९० प्रतितश बेहोरे पनि उद्देश्य हासिल हुँदैन।यही पृष्ठभूमिमा लेखिएको यो लेखले सरकारले अबलम्बन गरेको वित्तीय हस्तान्तरण प्रणालीमा देखिएका मुख्य चुनौतीको समीक्षा गरेको छ र सम्भावित सुधारका उपाय सुझाएको छ।संविधानले आन्तरिक राजस्व, राजस्व बाँडफाँट र समानीकरण अनुदानलाई प्रदेश तथा पालिकाको खर्च पूरा गर्ने मुख्य स्रोत मानेको छ। सरकारहरूले सबभन्दा पहिले आफूलाई प्राप्त राजस्व अधिकारको भरपुर उपयोग गर्नुपर्ने व्यवस्था छ। त्यसपछि पनि अपुग भए प्रदेश र पालिकालाई संघीय सरकारले र पालिकाको हकमा प्रदेश सरकारले पनि राजस्व बाँडफाँट र समानीकरण अनुदान हस्तान्तरण गर्नुपर्ने व्यवस्था छ।समानीकरण अनुदान मार्फत प्रदेश तथा पालिकाहरूको खर्चको आवश्यकता र राजस्व क्षमता (राजस्व बाँडफाँटसहित) बीचको अन्तर कम गरी सबै प्रदेश तथा पालिकाले प्रदान गर्ने सेवामा न्यूनतम समानता कायम गर्न खोजिएको छ।एकातिर प्रदेश तथा स्थानीय तहमा खर्चको आवश्यकता बढी हुन्छ तर राजस्व संघमा बढी उठ्छ। अर्कातिर अन्तरप्रदेश तथा अन्तरपालिका खर्चको आवश्यकता र राजस्व क्षमताबीच निकै ठूलो भिन्नता छ। यो अनुदान मार्फत एकैसाथ दुवै अन्तर कम गर्न खोजिएको छ। यसबाहेक सशर्त, समपूरक र विशेष अनुदानको व्यवस्था पनि छ।सशर्त अनुदान राष्ट्रिय नीति, कार्यक्रम तथा मानक लागू गर्न तथा पूर्वाधारको न्यूनता कम गर्न प्रयोग गर्नुपर्छ। समपूरक अनुदानबारे संविधानमा 'कुनै प्रदेश वा स्थानीय निकायको कामबाट अरू प्रदेश वा स्थानीय निकायमा पर्ने प्रभावलाई सम्बोधन गर्ने' भनेर उल्लेख भएकाले यसबाट बाह्यता सम्बोधन गर्न खोजिएको भन्ने बुझिन्छ।उदाहरणका लागि, कुनै पालिकाले अर्को पालिकाको सिमानामा हरियाली पार्क बनाउन खोज्यो। तर उसले छिमेकी पालिकालाई फाइदा पुग्ने देखेर लगानी नै गरेन वा चाहिनेभन्दा कम लगानी भयो भने समपूरक अनुदानको माध्यमबाट सो पालिकालाई आवश्यक लगानी गर्न उत्प्रेरित गर्न सकिन्छ।विशेष अनुदानको हकमा संविधानले 'अन्य प्रयोजनका लागि' भनेको छ। यसबाट यो अनुदान माथि उल्लिखित अनुदानले निर्दिष्ट गरेको भन्दा छुट्टै प्रयोजनका लागि हो भन्ने बुझिन्छ।सारमा, सशर्त, समपूरक र विशेष अनुदानबाट फरक-फरक उद्देश्य हासिल गर्न खोजिए पनि यिनलाई  प्रदेश र पालिकाहरूको खर्च बेहोर्ने मुख्य स्रोतका रूपमा भने लिइएको छैन।सरकारले आर्थिक वर्ष ०७५/७६ देखि प्रदेश तथा पालिकाहरूलाई चारै प्रकारका अनुदान हस्तान्तरण गर्दै आएको छ। समानीकरण अनुदान राष्ट्रिय प्राकृतिक स्रोत तथा वित्त आयोगको सिफारिसमा दिइन्छ। यसलाई न्यूनतम, सूत्रमा आधारित र कार्यसम्पादनमा आधारित गरी तीन भागमा बाँडिएको हुन्छ।यो अनुदान प्रदेश र पालिकाहरूले सापेक्षिक रूपमा अनुमान गर्नसक्ने हुन्छ। यसमा कुनै शर्त जोडिएको हुँदैन। भए पनि सिद्धान्ततः प्रदेश तथा पालिकाका एकल अधिकारको कार्यान्वयनको खर्च बेहोर्ने स्रोतका रूपमा लिइन्छ। आयोजना/शीर्षकगत पठाइने सशर्त अनुदान भने तोकिए बमोजिम मात्र खर्च गर्नुपर्छ।आर्थिक वर्षको अन्तमा खर्च नभएको सशर्त अनुदान संघीय सर्वसञ्चित कोषमा फिर्ता गर्नुपर्ने हुन्छ। समानीकरण अनुदानको हकमा यो व्यवस्था लागू हुँदैन। समानीकरण अनुदान अर्थ मन्त्रालयले सोझै सम्बन्धित प्रदेश तथा पालिकामा पठाउँछ। सशर्त अनुदान सम्बन्धित मन्त्रालयको बजेट तथा कार्यक्रममा राखेर पठाइन्छ। समपूरक र विशेष अनुदान राष्ट्रिय योजना आयोगको सिफारिसमा अर्थ मन्त्रालयले आयोजनागत रूपमा उपलब्ध गराउँछ।अब अनुदानबारे छोटो समीक्षा।संघीय संविधान लागू भएको छोटो अवधिमै वित्तीय हस्तान्तरणको कानुनी तथा संस्थागत व्यवस्थासहित संविधानले व्यवस्था गरेका अनुदानका सबै माध्यम प्रयोग गरी प्रदेश तथा पालिकालाई वित्तीय हस्तान्तरण उपलब्ध गराउन नेपाल सफल भएको छ।वास्तवमा, प्रदेश र पालिकाहरूमा पहिलोपटक निर्वाचित पदाधिकारीहरू बहाल हुनुअघि नै समानीकरण र सशर्त अनुदानको रकम विनियोजन गरिसकिएको थियो। संघीय सरकारले विगत पाँच वर्षमा राजस्व बाँडफाँटबाहेक अन्य चार शीर्षकमा प्रदेश र स्थानीय सरकारलाई उपलब्ध गराएको रकम उसको कुल बजेटको औसत करिब २४ प्रतिशत हुन आउँछ।केन्या, थाइल्यान्डजस्ता कतिपय देशहरूमा योभन्दा कम अनुदानका लागि पनि संघर्षै गर्नुपर्छ। हामी कहाँ त प्रदेश र पालिकाको कुनै दबाबबिना हस्तान्तरण गरिएको हो। यी अनुदानले ठूलो संक्रमणका बाबजुद सार्वजनिक सेवा प्रवाहलाई निरन्तरता दिन र प्रदेश तथा पालिकाहरूले योजना तथा बजेट तर्जुमा मार्फत आफ्ना अधिकार प्रयोग गर्न महत्वपूर्ण योगदान पुर्‍याए। यो उपलब्धि विश्वसामु नै गर्व गर्न लायक छ। यसका बाबजुद हालसम्मको अनुभवका आधारमा हाम्रो अनुदान प्रणाली दक्ष र प्रभावकारी बनाउने दिशामा केही सवाल सिर्जना भएका छन्। पहिलो, विभिन्न अनुदानका उद्देश्यहरूबीच पर्याप्त परिपूरकता र तालमेल हुन सकेको छैन। केही कुरामा कमी र कतै दोहोरोपन छ।समानीकरणबाट प्रदेश र पालिकाको राजस्व क्षमता र खर्चको आवश्यकता बीचको अन्तर कम गरी उनीहरूको मुख्य खर्च बेहोर्ने र बाँकी अनुदानबाट निश्चित उद्देश्य प्राप्तितर्फ उत्प्रेरित गरिनुपर्नेमा सबै अनुदानको जोड खर्च बेहोर्नेतर्फ भएको छ।समानीकरण र सशर्तको सम्बन्धको कुरा गर्दा समानीकरणबाट संविधान प्रदत्त एकल अधिकार अन्तर्गतका सेवाहरू; जस्तै आधारभूत शिक्षा, स्वास्थ्य, कृषि, पशुप्रसार, खानेपानीमा खर्च बेहोर्ने र सशर्त मार्फत प्रदेश तथा स्थानीय सरकारलाई राष्ट्रिय नीति तथा मापदण्ड पालना गर्न उत्पेरित गर्ने हुनुपर्ने हो। तर सशर्तलाई सोझै यी सेवाहरूको मुख्य खर्च बेहोर्ने माध्यम बनाइएको छ।त्यसैगरी समपूरक र विशेष अनुदानबाट छानिएका आयोजनाहरू समानीकरण र सशर्त अनुदानबाट कार्यान्वयन हुने आयोजनाभन्दा बजेटको औसत आकारमा ठूला भएको बाहेक फरक प्रकृतिका छन् भन्न सकिने अवस्था छैन।अर्कातिर, प्रदेश तथा पालिकाका कामसँग सम्बन्धित बाह्यता, पैमानाका कारण हुने अर्थ लाभ, पालिका-पालिका वा प्रदेश-प्रदेश बीचको सम्बन्ध र सहकार्य जस्ता पक्षलाई कुनै पनि अनुदानले समेट्न सकेको छैन।धेरै अवस्थामा हाम्रा पालिकाहरू प्राप्त अधिकारको प्रयोग एक्लैले गर्न सक्ने अवस्थामा छैनन्। उनीहरूलाई अरू पालिकासँगको सहकार्य आवश्यक हुन्छ। एक पालिका, एक अस्पताल; एक पालिका, एक उद्योग ग्राम; एक पालिका, एक प्राविधिक विद्यालय; जस्ता घोषण तत्कालका लागि लोकप्रिय भए पनि अधिकांश अवस्थामा एक पालिकाले मात्र दिगो तरिकाले लागू गर्न सक्दैन। यस्तै कुरा प्रदेशको हकमा पनि लागू हुन्छ। दोश्रो सवाल, समानीकरण अनुदान समग्रमा प्रदेश तथा पालिकाको खर्च धान्ने प्रमुख स्रोतका रूपमा विकसित हुन सकेको छैन।विगत पाँच वर्षमा प्रदेश र पालिकाले प्राप्त गरेका उपरोक्त चार अनुदानको औसत वितरण हेर्दा सबभन्दा बढी हिस्सा सशर्तको, ५४ प्रतिशत छ। त्यसपछिको समानीकरण ४० प्रतिशत, समपूरक ३ प्रतिशत र विशेष ३ प्रतिशत छ। गएका चार वर्षमा समानीकरण अनुदानको सापेक्षिक योगदान क्रमशः घट्दै गएको पनि छ।प्रदेश र पालिकाले पाएको अनुदानको छट्टाछुट्टै वितरण हेर्दा प्रदेशको कुल अनुदानमा समानीकरणको हिस्सा ५२ प्रतिशत छ भने पालिकाको हकमा यसले ३७ प्रतिशत भाग ओगटेको छ। आर्थिक वर्ष ०७९/८० मा पालिकालाई उपलब्ध गराइएको जम्मा समानीकरण अनुदानभन्दा शिक्षा र स्वास्थ्य क्षेत्रमा मात्र छुट्याइएको सशर्त अनुदान बढी छ। ठूलो रकम समानीकरणबाट पठाइसकेपछि त्योभन्दा ठूलो राशि शिक्षा, स्वास्थ्य जस्ता क्षेत्रमा सशर्त अनुदान वापत पठाइराख्नु कत्तिको दिगो समाधान हो, यो पनि विचारणीय छ।यसका प्रारम्भिक लक्षण देखिन पनि थालेका छन्। चालु आर्थिक वर्षको चौथो चौमासिकमा प्रदेश र पालिकाको समानीकरण अनुदानको आधा रकम सरकारले कटौती गर्नु यसको एक प्रमाण हो। शिक्षा र स्वास्थ्य जस्ता क्षेत्र स्वभावैले पुनर्वितरणकारी हुन्। तिनीहरू समानीकरणको मुख्य आधार हुन सक्नुपर्छ। तर धेरै अवस्थामा व्यक्तिगत पँहुच/प्रभावका आधारमा उपलब्ध गराइने सशर्त अनुदानको वितरण असमान छ। यो कुरा राष्ट्रिय प्राकृतिक स्रोत तथा वित्त आयोगले पनि औंल्याउँदै आएको हो। यो असमानता सम्बोधन नगर्ने भएसँगै समानीकरण अनुदान मार्फत हासिल गर्न खोजिएको समन्यायिक विकासमाथि ठूलो चुनौती खडा भएको छ। तेश्रो सवाल हो, सशर्त अनुदानको वर्तमान व्यवस्थाबाट प्रदेश तथा पालिकाहरूले संविधानतः प्राप्त अधिकारको पूर्ण प्रयोग गर्न पाएका छैनन्।संविधानतः संघीय सरकारलाई जस्तै प्रदेश र पालिकालाई पनि 'आफ्नो अधिकारभित्रको आर्थिक अधिकार सम्बन्धी विषयमा कानुन बनाउने, वार्षिक बजेट बनाउने, निर्णय गर्ने, नीति तथा योजना तयार गर्ने र त्यसको कार्यान्वयन गर्ने' अधिकार छ। तर सशर्त अनुदानको नाममा अधिकांश मन्त्रालयले प्रदेश तथा पालिकाको जिम्मामा रहेका क्षेत्रमा पनि दस हजार रूपैयाँका आयोजनामसेत समावेश गरेका छन्।प्रदेश र पालिकाहरूले पनि पाएको अनुदान जस्ताको तस्तै बजेटमा राख्ने र तोकिए बमोजिम तर सकेसम्म बढी खर्च गर्ने गरेका छन्। थुप्रै अवस्थामा यसरी पठाइएको सशर्त अनुदानबाट स्थानीय प्राथमिकता र आवश्यकता बाहिरका आयोजना समावेश भएको पनि नजरअन्दाज गर्न सकिँदैन।यसको अर्को पाटो पनि त्यत्तिकै गम्भीर छ।सशर्त अनुदानको रकम खर्च गर्ने कार्यक्रम कार्यान्वयन पुस्तिका/निर्देशिका/कार्यविधि/मार्गनिर्देश पनि मन्त्रालयले पठाउँछ। वित्तीय जोखिम कम गर्न पनि पठाउनुपर्छ। तर कुनै पनि मन्त्रालयले आफ्नो क्षेत्रगत विषयको समष्टिगत योजना तथा बजेट तर्जुमा गरी कसरी प्रभावकारी र नतिजामूलक सेवा प्रवाह गर्ने भन्नेबारे निर्देशिका जारी गरेका छैनन्। प्रदेश तथा पालिकाको सम्बन्धित क्षेत्रको बुझाइ एकांकी भई भए त्यसको प्रतिबिम्ब उनीहरूको योजना, बजेट तथा निर्णय प्रक्रियामा देखिएको छ। पालिकाहरूले वार्षिक रूपमा 'आफ्नो' बजेट अन्तर्गत शिक्षा, स्वास्थ्य आदि क्षेत्रमा बजेट राखेपछि सशर्त अनुदानलाई 'संघीय सरकारबाट हस्तान्तरित कार्यक्रम' भनी एकमुष्ट राख्ने गरेका छन्। चौथो सवाल, आधारभूत शिक्षा र स्वास्थ्य लगायत पालिकाहरूको अधिकार क्षेत्रको विषयमा पनि शीर्षकगत/आयोजनागत रूपमा ठूलो मात्रामा सशर्त अनुदान पठाइन्छ। यसबाट यी क्षेत्र साँचो अर्थमा कुन तहको सरकारको जिम्मेवारीमा पर्छन् भन्ने अन्यौल सिर्जना भएको छ।कार्यक्षेत्रगत स्पष्टता र जवाफदेही लगायत दृष्टिकोणबाट यो स्वस्थकर होइन।पाँचौं, प्रदेश तथा पालिकाको क्षमता बेवास्ता गरी सशर्त अनुदान पठाउनाले यी सरकारको कार्यबोझ निकै बढेको छ। सशर्त अनुदान पठाउँदा कार्यान्वयन क्षमता पनि सँगै जानुपर्छ। तर उच्च प्राविधिक ज्ञान र सीप भएका अधिकांश जनशक्ति संघीय सरकारमै रहन्छन्। प्रदेश वा पालिकालाई आफ्नो कार्यान्वयन एकाइ जस्तो गरी यो वा त्यो नाममा सशर्त अनुदान मात्र पठाउने व्यवस्थालाई न्यायपूर्ण मान्न सकिँदैन।नियमित प्रकृतिका सेवा सञ्चालन (स्वास्थ्य, शिक्षा आदि), निश्चित कार्यक्रम सञ्चालन (प्रधानमन्त्री रोजगार कार्यक्रम आदि) तथा आयोजना कार्यान्वयन (सडक, खानेपानी, झोलुंगे पुल आदि) गरी तीन भागमा विभाजन गर्न सकिने सशर्त अनुदानमध्ये दोस्रो प्रकारको अनुदानलाई मात्र सैद्धान्तिक आधारमा उपयुक्त मान्न सकिन्छ।यसै प्रसंगमा शिक्षा र स्वास्थ्य क्षेत्रको प्रकृति अरूभन्दा फरक रहेको स्पष्ट पारौं।यी क्षेत्रको राष्ट्रिय र केही हदसम्म अन्तर्राष्ट्रिय आयाम पनि हुने भएकाले संघीय सरकारको चासो अन्य क्षेत्रमा भन्दा बढी नै हुन आवश्यक छ। अझ शिक्षा क्षेत्रको बजेट अन्तर्राष्ट्रिय सहयोगबाट बेहोरिने भएकाले यसको छुट्टै रिपोर्टिङ चाहिने, शिक्षकको समायोजन नभइसकेको आदि कारणले यसलाई अरू सशर्त अनुदानभन्दा भिन्नै तरिकाबाट हेरिनुपर्छ।यो चासो सम्बोधन गर्ने तरिका सशर्त अनुदानको वर्तमान ढाँचा हुन सक्दैन। यसमा समानीकरण अनुदानमा प्रयुक्त सूत्रको पनि कमजोरी छ। सूत्रले शिक्षा, स्वास्थ्य जस्ता क्षेत्रलाई प्रत्यक्ष नसमेटेकाले सम्बन्धित मन्त्रालयहरू यी क्षेत्रको रकम पनि 'बाटो र माटोमा' जाने हो कि भन्ने चिन्तामा छन्। अर्कातिर प्रदेश र पालिकाहरूमा समानीकरणको रकम यी क्षेत्रभन्दा बाहिर हो कि भन्ने सन्देश गएको छ।सिद्धान्ततः विशुद्ध स्थानीय प्रकृतिका काम (टोल/समुदाय स्तरमा सडक) र सामुदायिक स्तरका काम (समुदाय विशेषका भवन, मन्दिर) पालिकाको आन्तरिक राजस्वबाट बेहोरिनुपर्छ, न कि समानीकरणबाट।पालिकामा निर्वाचित पदाधिकारी बहाल भइसकेको अवस्थामा हतारमा जारी गर्नुपर्दा कतिपय संवैधानिक व्यवस्थालाई पूर्ण रूपमा आत्मसात गर्न अन्तरसहकारी वित्त व्यवस्थापन ऐन पनि चुकेको छ।संविधानले स्पष्टसँग 'राष्ट्रिय नीति तथा कार्यक्रम, मानक, पूर्वाधारको अवस्था अनुसार प्रदेश र स्थानीय सरकारलाई' सशर्त अनुदान उपलब्ध गराउने भनेको छ। ऐनले भने 'आयोजना, परियोजना र कार्यक्रम' को मात्र उल्लेख गरेको छ।संघीयता कार्यान्वयनको प्रारम्भमा साविकमा सरकारले कार्यान्वयन गरिराखेका आयोजना, परियोजना र कार्यक्रम प्रदेश र पालिकाहरूलाई हस्तान्तरण गर्नुपर्दा यी शीर्षकमा सशर्त अनुदान उपलब्ध गराउनु आवश्यक भए पनि संविधानले यो अनुदान मार्फत हासिल गर्न खोजेको उद्देश्य धेरै व्यापक र दीर्घकालीन छ। त्यसैगरी बाह्यताको सम्बोधन गर्नेतर्फ समपूरक अनुदानले ध्यान दिन सकेको छैन।संविधानले प्रदेश र पालिकाहरूले प्राप्त गर्ने वित्तीय हस्तान्तरणको परिमाण राष्ट्रिय प्राकृतिक स्रोत तथा वित्त आयोगको सिफारिस बमोजिम हुने व्यवस्था गरेको छ। ऐनले भने समपूरक र विशेष अनुदान प्रदान गर्ने कार्यविधि र अन्य व्यवस्था नेपाल सरकारले निर्धारण गरे बमोजिम हुने प्रावधान राख्यो। सोअनुसार राष्ट्रिय योजना आयोगको सिफारिसमा अर्थ मन्त्रालयले समपूरक र विशेष अनुदान उपलब्ध गराउँदै आएको छ।यसबाट संघीय कार्यकारीको न्यूनतम हस्तक्षेपबाट प्रदेश तथा पालिकाहरूले अनुदान पाउने व्यवस्थामा सम्झौता भएको छ। त्यस्तै विभिन्न अनुदानहरूको सापेक्षिक आकार कत्रो हुनुपर्छ, तिनीहरूबीच अन्तर्क्रिया कसरी भएको छ जस्ता कुरामा वित्त आयोगको भूमिका संकुचन भएको छ। सारमा, संविधानको शब्द र भावनालाई अन्तरसरकारी वित्त व्यवस्थापन ऐनले पूर्णतः समेट्न नसक्नु, विभिन्न प्रकारका अनुदानबीच उद्देश्यमा स्पष्टता नहुनु, समानीकरण अनुदानको सट्टा सशर्त अनुदान प्रदेश तथा पालिकाहरूको खर्च बेहोर्ने मुख्य स्रोतका रूपमा विकास हुनु, सशर्त अनुदान नीति, कार्यक्रम र मापदण्ड भन्दा आयोजना/क्रियाकलाप केन्द्रित हुनु, विभिन्न शीर्षकका अनुदानलाई समग्रमा हेर्न नसकिनु, अनुदान निर्धारण र सिफारिस गर्ने संवैधानिक आयोगको भूमिका कमजोर हुनु आदि विद्यमान अनुदान प्रणालीका प्रमुख चुनौती हुन्।यी चुनौती सम्बोधन गर्न सर्वप्रथम उपरोक्त ऐनको सशर्त, समपूरक र विशेष अनुदान सम्बन्धी व्यवस्थामा संशोधन आवश्यक छ। साथै, समानीकरण अनुदानलाई प्रदेश तथा पालिकाको खर्च बेहोर्ने मुख्य स्रोतको रूपमा विकास गरी बाँकी अनुदानलाई निश्चित नीति/उद्देश्य हासिल गर्ने औजारका रूपमा प्रयोग गर्नुपर्ने देखिन्छ।शिक्षा, स्वास्थ्य जस्ता क्षेत्रका चासो सम्बोधन गर्न समानीकरण अनुदान भित्र 'ब्लक' को व्यवस्था गरी मोटामोटी रकम उल्लेख गर्न उपयुक्त हुन सक्छ। यी क्षेत्रसँग सम्बन्धित कानुनलाई पनि संविधान अनुकूल बनाउन आवश्यक छ। यसले समानीकरण मार्फत प्रदेश तथा पालिकाहरूलाई प्राप्त स्वायत्ततामा असर पर्छ तर यसको तुलना सशर्तको विद्यमान व्यवस्थासँग गर्दा फाइदा नै बढी हुन सक्छ। अल्पकालीन समाधानका रूपमा विगतका वर्षहरूमा सम्बन्धित प्रदेश र पालिकामा गएको सशर्त अनुदानलाई पनि (आन्तरिक राजस्व र राजस्व बाँडफाँट समेत) समानीकरणको प्रयोजनका लागि गणना गर्न सकिन्छ। राष्ट्रिय प्राकृतिक स्रोत तथा वित्त आयोगले पनि यसलाई जोड दिँदै आएको छ। सशर्तको सट्टा समानीकरण अनुदानलाई खर्च बेहोर्ने प्रमुख स्रोत बनाउँदा जोखिम नभएको होइन। जोखिम सम्बोधनका लागि अन्य कुराका अतिरिक्त संघीय मन्त्रालयहरूले आफ्नो भूमिकामा व्यापक परिवर्तन ल्याउन आवश्यक छ।प्रदेश तथा पालिकाहरूको अधिकार क्षेत्रका विषयमा राष्ट्रिय स्तरका नीति तथा मापदण्ड तर्जुमा मार्फत प्रदेश तथा पालिकालाई दिशाबोध गराउने, सम्बन्धित क्षेत्रको समष्टिगत बजेट तथा योजना तर्जुमाका लागि आवश्यक प्राविधिक सहयोग पुर्‍याउने, आ-आफ्नो क्षेत्रमा अन्तरतह (सरकार) समन्वय संयन्त्र स्थापना गरी त्यसको नेतृत्व लिने, हरेक विषयगत मन्त्रालयले प्रदेश तथा पालिकासँग आफ्नो क्षेत्रमा सञ्चार संयन्त्र स्थापना गर्ने, नतिजा र मापदण्डको आधारमा प्रदेश तथा पालिकाहरूको मूल्यांकन गर्ने, नीति तथा मापदण्डको पालनातर्फ उत्प्रेरित गर्न सशर्त अनुदान पठाउने आदि काम हुनुपर्छ।यद्यपि यो काम सशर्त अनुदानका नाममा कुनै निर्दिष्ट आयोजना/शीर्षकमा रकम पठाउनेभन्दा धेरै गुणा चुनौतीपूर्ण छ।(शर्मा संविधान सभाको प्राकृतिक स्रोत, आर्थिक अधिकार र राजस्व बाँडफाँट समितिको विज्ञको हैसियतमा वित्तीय संघीयता सम्बन्धी मस्यौदा निर्माणमा संलग्न थिए।)",opinion
"गत वैशाख २९-३० गते चितवनको नारायणगढमा 'चित्तौन कचेहेरी' कार्यक्रम भएको थियो। उक्त अवसरमा मैले चितवनमा देखिइरहेको परिवर्तनभित्र छुटाइएका, छुटेका, झिनो ठानिएका, हेपिएका विषयलाई लिएर केही प्रश्न र अपेक्षाहरूबारे भनाइ राखेकी थिएँ। चित्तौन कचेहेरीमा मैले राखेको त्यही विचारको सम्पादित अंश यहाँ प्रस्तुत गरेकी छु।प्रागऐतिहसिक कालखण्डमा विदेय राज्य, प्राचीनकालमा लिच्छवि वंश, मध्यकालको पूर्वार्द्धमा तिरहुत राज्य, मध्यकालमा सेनवंशी राजाको अधीन, आधुनिक कालमा मर्ज्यांगपुर, राणा शासनमा चिसापानीगढी हुँदै २०१८ सालमा यो ठाउँले चितवन नाम पायो।सुरूआती दिनदेखि नै यो भूमिको सिमानाको पहरेदार बनेर आजको चितवनको आधारशिला तयार पार्न यहाँका थारू, अन्य आदिवासी र समुदायको शदियौंदेखि योगदान छ।चितवनमा के छैन?यो अवसरको सहर हो। कहीँ कतै देशकै राजधानी बन्ने सम्भावना भएको सहर हो। अस्पतालहरूको सहर हो। सपनाको सहर हो। कर्णाली र सुदूरपश्चिमको आँखाले हेर्दा समृद्धिको मानक हो। यसमा खोट लगाउनुपर्ने के नै छ र?तर मलाई लाग्छ, खोट लगाउनुपर्ने, प्रश्न उठाउनुपर्ने र जवाफ खोज्नैपर्ने यहाँ धेरै सवाल छन्।यहाँका ठूला भवनभित्र सुशासन, समानता र सामाजिक न्याय बन्धक भएको छ। पिँधका आममान्छे उकुसमुकुस भएर बाँचिरहेका छन्। चिप्ला सलल बग्ने बाटाहरूमा न्याय किचिएको छ। मान्छे मान्छे भएर बाँच्न पाउने हिसाबको बहिखाता मेटिएको छ। मानवता हरिएको छ।यो पृष्ठभूमिमा म, तपाईं, हामी आममान्छे अनि हर तरहले पिँधमा पारिएका मान्छेको मानव भएर बाँच्न पाउने अधिकारको 'अडिट' गर्न म अपील गर्छु।अर्जुन गुनरत्नेका अनुसार १९ औं शताब्दीको सुरूका दशकमा झन्डै ९० प्रतिशत जनसंख्या भएको थारू समुदाय सन् १९५० मा आइपुग्दा सीमान्तकृत मात्रै भएन, उनीहरूको जमिन, जीविका, पर्यावरणीय ज्ञान र सिप पनि हराउन थाल्यो। त्यो हराउने क्रम अहिले झनै बढेको छ।इतिहासका विभिन्न चरण, जस्तै जंगबहादुर राणाको मुलुकी ऐनदेखि सुरू भएर मलेरिया उन्मूलन, भूमण्डलीकरण, प्रविधि विकास, जलवायु परिवर्तनसँगै समाज आजको अवस्थामा आइपुग्दा थारू समुदायको त्यो हालत कसरी भयो? यसको जवाफ हामीसित छ त?कतै त्यो अवस्था ल्याइपुर्‍याउन प्रत्यक्ष वा परोक्ष रूपमा हामी नै जिम्मेवार त छैनौं? अर्थपूर्ण तरिकाले आदिवासीहरूको मूलप्रवाहीकरण गर्न के हामी आफूले भोगचलन गर्दै आएको शक्ति र अवसरहरूको न्यायोचित पुनर्वितरण गर्न तयार छौं?इसापूर्व ७५० तिर काठमाडौं उपत्यकालाई माटोको भाँडा बनाउन सिकाउने र नेवारहरूको व्यापारलाई तिरहुत, मंगत, कोशल, काशीसम्म विस्तार गर्न सहयोग गर्ने कुमाल, दराईहरू आज कहाँ छन्? के यसका लागि पनि हामी जिम्मेवार छैनौं र?हाम्रा चित्तौने बोटेहरू खै? उनीहरूको पुस्तैनी पेसाका लागि अनुकूल वातावरण खै?पृथ्वीनारायण शाहको पालादेखि पहिचान बनाइराख्न सफल चेपाङ समुदाय २०२६ सालमा भूमिहीन भयो। २०३४ सालमा उनीहरू प्रजा बने। उनीहरूको पेसा मात्र नभई जाति नै संकटमा पर्‍यो। विभिन्न अनुसन्धानहरू यसका साक्षी छन्। उनीहरूको सशक्तीकरणका लागि आएका विकासका काम दिगो हुन सकेनन्, किन? उनीहरू लगायतका आदिवासी समुदायमा देखिइरहेको आस्थाको विचलनको अन्तर्निहित कारण के होलान्?यी विषयमा गम्भीरताका साथ घोत्लिन ढिलो भइसक्यो।२०१६ सालमा कलानाथ अधिकारीद्वारा लिखित 'जितिया पावनी' प्रकाशन गरेको चितवनले रैथाने भाषा वा संस्कृतिको लेखन र प्रकाशनमा लय हराएको भान हुन्छ। थारू, बोटे, चेपाङ, गुरूङ, तामाङ, मगर, संन्यासी आदि सीमान्तकृत जातिको अल्पकालीन र दीर्घकालीन योजनासहित अध्ययन, अनुसन्धान र सशक्तीकरण गर्न स्थानीय सरकारले नेतृत्वदायी भूमिका खेल्नुपर्छ। त्यसका लागि नागरिक समाजले खबरदारी गर्नुपर्छ।विकसित भनिएको चितवनको लाजमर्दो यथार्थ के हो भने, राष्ट्रिय निकुञ्ज र मध्यवर्ती क्षेत्र वरपर बसोबास गर्ने, विशेष गरी आदिवासी तथा न्यून आर्थिक अवस्था भएका मानिसहरू आज पनि संजोगले मात्र बाँचिरहेका छन्। उनीहरूलाई बाँच्न पाउने अधिकार दिनसम्म राज्यले आलटाल गरिरहको छ।त्यसैले एउटा प्रश्न सोध्न मन लागेको छ- राज्यबाट एकोहोरो पेलिँदापेलिँदा उनीहरूमा आएको पर्यावरणीय विचलन अन्त्य गर्दै निकुञ्जको स्थापनाकालमा भएको विस्थापन र जलवायु परिवर्तनजस्ता समस्याले उनीहरूको जीवनमा पारेका दुष्प्रभावको दीर्घकालीन उपचार खोज्न र तिनको तीव्र कार्यान्वयन गर्नका  निम्ति राजनीतिक दलहरूलाई स्रस्टा र सिर्जनाले खबरदारी किन नगर्ने?चितवनको लेखनयात्रा २०१४ सालमा कृष्णबम मल्ल र जनकलाल शर्माले 'राप्ती उपत्यका' प्रकाशित गर्दै सुरू भएको मानिन्छ।यो पृष्ठभूमिमा एउटा प्रश्न के उठ्छ भने, चितवनले कतै पचास वर्षदेखि निकुञ्ज/मध्यवर्ती क्षेत्र वरपर भएका समुदायलाई मात्र आफ्नो पीडा अभिलेख गर्ने जिम्मेवारी ठान्दै ढुक्कले बसेको त होइन?मलाई लाग्छ त्यसो गर्नु भनेको डुबिरहेको डुंगामा म बसेको भाग ओभानो नै छ भनेर निष्क्रिय बस्नु जस्तै हो।हुन त २०४० सालमा प्रकाशित 'सुकुम्बासी' शीर्षकमा लेखिएको लोकगीत, २०६५ मा प्रकाशित 'पाटेबाघको संरक्षण गरौं' र २०६८ मा प्रकाशित 'सेभ द राइनो' जस्ता किताबले निकुञ्ज र यसले प्रभावित पारेको समुदायलाई थोरै संकेत गरेको तर्क गर्न सकिएला। तर यसले निकुन्ज र मध्यवर्ती क्षेत्र वरपर बस्ने/रहने समुदायले दिनदिनै भोगिरहेको समस्या र त्यसको दीर्घकालीन प्रभावका साथै उनीहरूको बृहत्तर अधिकार सम्बोधन गर्न सकेको छैन।आजको दिनमा चितवनमा झन्डै तीन सय जना हाराहारी सक्रिय साहित्यकार तथा लेखक छन्। उनीहरूले निकुञ्ज र मध्यवर्ती क्षेत्र वरपर भएका समुदायको समस्या तिनै समुदायका मानिसको मात्र जिम्मेवारी ठानेर ढोका ढप्काएर बस्न मिल्ला र?पर्यावरण र जलवायु परिवर्तनको असरलाई न ढप्काएको ढोकाले छेक्न सक्छ न तेल हालेको कानले रोक्न सक्छ। न कुनै पद वा धनराशीले व्यक्तिलाई त्यसको जोखिमबाट जोगाउन सक्छ। धनी मुलुकहरूले गरेको अत्यधिक प्राकृतिक स्रोत दोहन र औद्योगिकीकरणका क्रममा निस्केका वायुमण्डल तताउने ग्यासका कारण आज चितवनको तापक्रम हाम्रै आधा शताब्दीको जीवनकालमा सहनै हम्मे पर्ने गरी बढेको छ। त्यसको सबभन्दा बढी मार फेरि पृथ्वीको प्रदूषण र बर्बादीमा कुनै भूमिका नखेलेका किनारका मानिसहरूमा परेको छ।यस्तो परिवेशमा निकुञ्जको अँगालोमा रहेका स्रस्टाले चुप लागेर बस्न सुहाउँदैन। दुई साताअघि प्रकाशित जीवन क्षेत्रीको 'नुन-तेल' जलवायु परिवर्तनले ल्याइरहेका जटिलता र जोखिम उजागर गरेर मुटु नै चस्काउने किताब।तैपनि कथा, कविता, उपन्यास, निबन्ध आदिमा अक्षरहरू मात्र संयोजन गरेर जलवायु परिवर्तनको असर सम्बोधन गर्न सकिँदैन। त्यसैले साहित्यकर्मीहरूले लेख्नु, बोल्नुका साथै हरपल, हरक्षण, निजी र सार्वजनिक जीवनमा नमूना भएर देखाउन सक्नुपर्छ। राज्य तथा सरोकारवालालाई खबरदारी गरिरहनुपर्छ।चित्तौन कचेहेरीले अत्यधिक वातावरणीय क्षति गर्ने 'फेल्क्स ब्यानर' प्रयोग नगरी अलिकति महँगो नै भए पनि कपडा र कागजको, त्यो पनि न्यूनतम संख्यामा ब्यानर राखेर राम्रो उदाहरण प्रस्तुत गरेको छ। यसका लागि आयोजकलाई धन्यवाद। यसको सिको गर्ने प्रेरणा सबैलाई मिलोस्।मलाई कहिलेकाहीँ एउटा प्रश्नले सताउँछ- कतै हामीले आफ्नो खुट्टामा आफैं बञ्चरो त हानिरहेका छैनौं?यस्तो प्रश्न आउनुको कारण छ।पछिल्लो जनगणनाअनुसार चितवनमा १० वर्षदेखि ४९ वर्ष समूहका महिलाको संख्या दुई लाख ४६ हजार तीन सय ३६ छ। यो समूह महिनावारी हुने उमेरको हो। अहिले बजारमा पाइने वा विद्यालय मार्फत स्थानीय सरकारले वितरण गर्ने महिनावारी प्याडमा दर्जनभन्दा बढी क्यान्सरजन्य रासायनिक पदार्थ पाइन्छ। जलायो भने क्यान्सर गराउने विषाक्त धुँवा निकाल्छ। पानीमा फाल्यो पानी नै प्रदूषण गर्छ। माटोमा पु‍र्‍यो वा जंगलमा फाल्यो भने कुहिन कम्तिमा पनि दुई सयदेखि हजार वर्ष लाग्छ।यो विषयमा हामी किन केही सोचिरहेकासम्म छैनौं?पर्यावरण, जलवायु न्याय र स्वस्थ भएर बाँच्न पाउने अधिकारलाई गम्भीर असर पार्ने विषयहरूमा स्थानीय सरकारलाई खबरदारी गर्न तपाईं हामीले कसैको आदेश कुरिरहनुपर्छ र?चितवनमा केरा खेती सफल मानिन्छ। केराको बोटबाट जैविक महिनावारी प्याड बनाउन सके एउटा ढुंगोले धेरै चरा उडाए झैं पर्यावरण, जलवायु न्याय, स्वास्थ्य, रोजगारको अधिकार आदि धेरै उपलब्धि हासिल गर्न सकिँदैन र?चितवनले २०१२/२०१३ सालदेखि नै छिमेकी जिल्लाहरू र चितवनभित्रकै प्राकृतिक प्रकोपबाट विस्थापितदेखि भोक छल्न बसाइसरेका लाखौं मानिसलाई आश्रय दिइरहेको छ। तर अव्यवस्थित सहरीकरण, जग्गाको खण्डीकरण, प्लास्टिक र विषादीको जथाभावी प्रयोग, नदी दोहन आदि मानव निर्मित समस्याले चितवन दिनकै प्रदूषित हुँदैछ। यी समस्या सर्जकहरूका तत्कालीन टाउको दुखाइको विषय नहोलान्। तर आफ्ना सन्तानको बाँच्न पाउने अधिकार सुनिश्चित गर्नु हामी सबैको साझा कर्तव्य होइन र?प्रकृतिको संरक्षण र वैज्ञानिक उपयोग गर्दै न्यायोचित र दिगो विकासको अभियान सुरू गर्न हामी सबै आ-आफ्ना 'कोलोनाइज्ड माइन्ड सेट' र 'कम्फर्ट जोन' बाट बाहिर आउनुपर्छ। साउनमा हरियो वस्त्र लगाएर, कंक्रिटका रूखमा रंग पोतेर वातावरण संरक्षणका पक्षमा उभिन्छु भन्नु आफू अडिएको हाँगो आफैं काट्नु मात्र हो।सिर्जना पैदा गर्नु आफैंमा अभियानको विगुल फुक्नु हो। समाज रूपान्तरणमा महत्वपूर्ण योगदान गर्नु हो। विशेषगरी समाजका बेथिति, अन्याय, पिँधमा परेको/पारिएको समुदायको कित्तामा उभिनु हो। सिर्जना र स्रस्टा समाजका दृश्य र अदृश्य गरी दुवै पाटाहरूको प्रतिनिधित्व गर्न सक्ने एकाइ हुन्। समाजलाई अग्रगमनको बाटोमा गति दिन विषम परिस्थितिहरूमा समेत सिर्जना र स्रस्टाहरूले बाँकी मानिसहरूलाई डोर्‍याएको इतिहास छ। र, त्यति अपेक्षा गर्नु महत्वाकांक्षी बन्नु होइन।राज्यको स्रोत र साधनमा अधिक पहुँच तथा आधिपत्य रहेको समुदायसँग धर्म र भाषा एकै भएर पनि पिँधमा परेको समुदाय दलित समुदाय हो। यसले चितवनको माटोमा करिब नौ प्रतिशत हिस्सा ओगटेको छ। वर्ण व्यवस्थाका सूत्राधारहरूले तोकिदिएको संहिताका आधारमा उनीहरू शक्ति र शासनको मूलधारभन्दा बाहिर छन्। अपवादबाहेक आफैंले सिर्जना गरेका कला, गला र समृद्धिबाट आफैं बञ्चित छन्। अनि चर्को विभेद, हिंसा, बलात्कार र  हत्याजस्ता जघन्य अपराधका शिकार बनेका छन्।लाग्छ, यो समुदाय सयौं वर्षदेखि एक्लै लडिरहेको छ। आज पनि मानसिक रूपले हरपल उत्पीडित र उद्वेलित छ। तर पनि यस्ता व्यक्ति र समुदायको कथा, व्यथा र संघर्ष फाटफुट्ट बाहेक कसैको सिर्जनाको विषय बन्ने गरेका छैनन्, किन?मान्छेलाई मान्छे बन्न नदिने यस्तो संस्कार र विधि वा पद्धतिविरूद्ध लेख्न र बोल्न नसके के स्रस्टा, के सिर्जना?अब सिर्जनाले दलित उत्थान र सशक्तीकरणका नाममा समस्याको मात्र उजागर गर्नेभन्दा पनि अग्रगमनको अभियानमा हरेक दृष्टिकोणले साथ दिएर जातीय विभेद र अन्याय व्यवहारमै अन्त्य गर्न अरू कसैको मुख ताक्नु हुँदैन।आजका दिनमा पनि दलितले प्रेम गर्न, डेरा खोज्न, पानीको धारा छुन, मन्दिर छिर्न, काजकिरिया गर्न पाएनन् भनेर समाचार पढ्दा लाज पनि लजाउँछ। नेपालको जनसंख्याको करिब १३ प्रतिशत दलित छ। यहीँ सबैभन्दा धेरै विभेद, हिंसा र अन्याय हुन्छ। जलवायु परिवर्तनजस्ता नयाँ र पितृसत्ताजस्ता पुराना समस्याको सबभन्दा बढी शिकार हुन्छ।के हामी दलित वा गैरदलित परिवारमा जन्म लिन पाऊँ भनेर छानेर जन्मिएका हौं? होइन नि।त्यसैले प्राज्ञ, धार्मिक गुरू, सर्जकहरूलाई मेरो अपील छ– तपाईंहरू यी विभेद र हिंसाविरूद्ध सबैभन्दा पहिले बोलिदिनुहोस्, लेखिदिनुहोस्। अनि हाम्रा पुराणहरू पुनर्लेखन गर्न नेतृत्व गरिदिनुहोस्।आजका दिनमा पनि पितृसत्ता कहाँ सुनिँदैन?रेडियो, किताब, नेताको भाषण, विश्वविद्यालय जहाँ गए पनि पितृसत्ता सुनिन्छ। आज हामीले लोकतन्त वा स्वतन्त्रता वा मर्यादा वा मानव अधिकार जे भने पनि, जसरी भने पनि, पाठेघर लिएर जन्मिएका व्यक्तिलाई पिँधमा पुर्‍याएको छ पितृसत्ताले। पाठेघर लिएर जन्मिएका व्यक्ति भन्नाले किशोरी, महिला, ट्रान्सम्यान (पारलैंगिक) र क्वीरहरू पनि पर्छन्।उनीहरू अपांगता भएका पनि हुन् सक्छन्। महामारीमा पनि हुन सक्छन्। बाढीपहिरो जस्तो प्रकोपको अवस्थामा हुन सक्छन्। दलित, जनजाति, आदिवासी हुन सक्छन्। अनि जलवायु परिवर्तन वा प्रविधि दुरूपयोगका शिकार पनि हुन सक्छन्।पाठेघररहित साथीहरूले एक मिनेट मात्रै त्यो समुदाय भएर कल्पना गर्नुभएको छ कहिल्यै?छैन भने गर्नुहोस् त।परिणाम देखिनुपूर्व छाम्न नमिल्ने, देख्न नमिल्ने पितृसत्तालाई दोष लगाएर कतिन्जेल उम्किने हो हामी? यसलाई छाम्न मिल्ने, देख्न मिल्ने गरी पुनः परिभाषित गर्न ढिलो भएको छ।यो अवस्थामा हाम्रा कार्यभार के छन् त?पितृसत्ताका कारण लैंगिक विभेदले भरिदिएको हाम्रो मस्तिष्कलाई अब वैकल्पिक विचार सिकाउनु छ। पितृसत्ताको निर्माण र सामाजिकीकरणमा हाम्रा मनमा महिनावारीप्रति रहेको दृश्य-अदृश्य विभेदकारी सोच र धारणाको मुख्य भूमिका हुन्छ भनेर बुझ्नु र बुझाउनु छ। महिनावारी विभेद लैंगिक हिंसाको स्वरूप, मानव अधिकारको हनन अनि झन्डै दर्जनभन्दा बढी संविधानप्रदत्त मौलिक अधिकारको हनन हो। यसका प्रमाण हाम्रो सामु हुँदाहुँदै पाठेघर लिएर जन्मिएकामाथि हुने हिंसाको एक मुख्य कारण यही हो भनेर वकालत गर्न किन हिच्किचाउनु पर्छ र?रोग लागेपछि उपचार गर्नुभन्दा रोग लाग्न नदिनु नै उत्तम हो भन्ने जान्दाजान्दै यौनिक र लैंगिक हिंसाको मूल कारणका रूपमा रहेको महिनावारी विभेदको चट्टान फोड्न हामी किन यति अनिच्छुक छौं?एकचोटि इमानदारीपूर्वक आफैंलाई सोध्नुहोस् त, कतै तपाईं आफैं जन्मिएको रगतप्रति अनादर त गरिरहनु भएको छैन।पछिल्लो जनगणनामा चितवनको जनसंख्यामा ०-१९ वर्षको उमेरका छोरीको संख्या छोराको भन्दा कम छ। शिक्षित र सहरी क्षेत्रमा यसरी छोरीको संख्या कम हुनुमा लिंग पहिचान गरेर भ्रुण हत्या गरिनु एउटा कारण हो। सचेत भनिएको हाम्रो समुदायका लागि योभन्दा बढी लज्जा र अपराधबोधको विषय के हुन सक्छ?आउनोस् त एकचोटि सँगै सोचौं- गर्भभित्र र बाहिर छोरीहरूलाई हेलाहोचो किन गरिन्छ?छोरीहरू महिनावारी हुन्छन्, अशुद्ध, कमजोर, फोहोरी र निम्छरा हुन्छन् भन्ने मनोविज्ञान र सामाजिकीकरण भएकाले यस्तो हुन गएको हो। महिलाहरूले समान कामको समान ज्याला नपाउनुको एक मुख्य कारण पनि यही हो। चाहे त्यो धनी देशकै सन्दर्भमा किन नहोस्।गर्भमा आएदेखि मृत्युपर्यन्त पाठेघर लिएर जन्मिएकाहरूको अस्तित्व पाठेघर हुने र नहुने दुवैले नस्वीकार्नुको अन्तर्निहित कारण र मनोविज्ञान पाठेघर वा महिनावारी हुनु नै हो।पाठेघर लिएर जन्मिएका व्यक्तिबिना हामीले कुनै पनि क्षेत्र वा दुनियाँको परिकल्पना गर्नै सक्दैनौं। त्यसैले वर्तमान शक्ति-असन्तुलन र पितृसत्ताको जग फोर्न सबैको मनमन र घरघरमा महिनावारी हुनेमाथि लादिने प्रणालीगत र लाक्षणिक विभेदविरूद्ध हाम्रा सर्जकका कलम कुद्न जरूरी छ।चितवनका स्कुलका भिताभित्तामा महिनावारीको रगत शुद्ध हो र यही रगतले यो जगत अस्तित्वमा छ भन्ने जस्ता सन्देश लेखिनुपर्छ। तब मात्र चितवन सामाजिक न्यायको कित्तामा उभिन लायक हुन्छ। महिनावारी विभेदको समुल अन्त्य गर्नु नै मर्यादित महिनावारी अवधारणाले देखेको दुरदृष्टि हो। यो अवधारणा करिब ७ दशकदेखि मानव अधिकारवादी र नारीवादी आन्दोलनले बोकेको नविनतम वा वैकल्पिक अवधारणा हो जुन सन् २०१९ देखि विधिवत रूपमा विश्व यात्रामा निस्केको छ।यो अवधारणाको संस्थापक नै चितवनको माटोको भएकाले स्रस्टाहरूले मर्यादित महिनावारीमैत्री चितवनका लागि हात कमाउनु पूर्वाग्राही हुनु हो।मेरो जीवनमा तीन वर्षअघि भएको एउटा घटना सुनाउँछु। मेरो घर भरतपुर महानगरपालिकाको वडा नम्बर ८, गौरीगन्ज भन्ने ठाउँमा पर्छ। मैले ८४ वर्षीय मेरा बालाई तीन वर्षदेखि भेटेकी छैन। मैले छोरासरह छोरीले अंश पाउनुपर्छ भन्ने प्रस्ताव राख्दा म अधिकारका नाममा घर बिगार्ने छोरी भएँ। अपराधी भएँ। मानव अधिकारको हनन गर्ने पतीत सन्तान भएँ। मेरो परिवार मैले समान अंश पाउनुपर्छ भन्ने पक्ष र बिहे नगरेकाले एक मुखका लागि समान अंश पाउन हुँदैन भन्ने पक्ष गरी दुई कित्तामा विभाजित भयो।म हठात हिलोमा फक्रेको कमल होइन, नाक थुन्न पर्ने, थुक्न लायक हिलो भएँ। मलाई धेरैले बेठिक गरिस् मात्रै भने। हरेक तहले बहिष्करणमा पारे।यो घटना समुद्रमा जमेको बरफको टुप्पो मात्र हो। मजस्तो चर्को र खरो स्वर भएको महिलाको त यो हालत छ भने अरूको कस्तो होला! अनुमान गर्न सक्नुहुन्छ।तपाईं आफ्नी छोरीलाई समान अवसर दिएर हुर्काउनु हुन्न, दिदीबहिनीलाई असमान व्यवहार गरेको टुलुटुलु हेरेर बस्नुहुन्छ, अंश दिने बेलामा 'के गर्ने बूढा आमाबाको कुरो काट्न सकिएन' भन्नुहुन्छ वा महिलाले पनि 'भइहाल्यो, किन चित्त दुखाउने' भन्नुहुन्छ भने तपाईंहरू मेरो कुरा नसुन्नुहोस्।संविधानमा लेखिएका अक्षरलाई व्यवहारतः न्यायको अनुभूतिमा बदल्न, सबैका लागि मर्यादित वातावरण सिर्जना गर्न र गराउन हरेक व्यक्ति जिम्मेवार छौं। यति गर्न चुक्नुभएको छ भने नारी पीडा, कुरिति, नारीको आवाज, आक्रोश, महिला सशसक्तीकरण आदि नामका कथा, कविता, उपन्यास, गीत आदि लेखेर हामीलाई नझुक्याउनुस्।विश्वविद्यालय वा प्राज्ञिक क्षेत्रमा मानव अधिकारको वकालत गर्दै 'सर्भाइभर नेता हुन्, प्रेरणाका स्रोत हुन्, उनीहरू केन्द्रित न्याय प्रणाली अबलम्बन गर्नुपर्छ' भनेर पढाउँदैमा, कार्यपत्र लेख्दैमा सामाजिक न्याय स्थापित हुँदैन।लेखक तथा साहित्यकार सरिता तिवारीले 'मलाई यौन हिंसा भयो' भनेर सामाजिक सञ्जालमा सार्वजनिक गर्दैगर्दा एक सहकार्य गरिरहेको स्रस्टाका नाताले चितवनको बौद्धिक वर्ग वा सर्जकहरू ककसले सरितालाई विश्वास गर्नुभयो? अनुसन्धान र संघर्षमा सघाउनुभयो?पछाडि फर्केर आफैंलाई सोध्नुहोस्, को को कलमको नीब फुकालेर बस्नुभयो वा इन्टरनेट डिसकनेक्ट गरेर वा कतै 'त्यो नै त्यस्तै हो' भनेर कुरा काटेर बस्नुभयो?चितवन यसैगरी बेलाबेलामा चुक्छ। आधाभन्दा बढी जनसंख्या भएको समूहको लागि मौनता साँध्छ।त्यो बेला चितवनले सरितासँग जस्तो व्यवहार गर्‍यो, त्यतिखेर मेरो चितवनवासी हुनुको साख झुक्यो।तर म खुसी छु किनभने, त्यो साख झुकिरहेन, उठ्यो। केही आशा र आत्मविश्वास लिएर उठ्यो। चित्तौन कचेहेरीको निर्देशकका रूपमा सरिता तिवारीलाई नेतृत्व सुम्पियो। विश्ववास गर्‍यो। यो विश्वास सधैं जोगाएर राख्नु, मेरो  शुभकामना छ।म र सरिता वा अरू सार्वजनिक व्यक्तिसँग जोडिएका हिंसाका घटना त प्रतिनिधि मात्र हुन्।अन्याय, अपराध जोसुकैले गरे पनि त्यसमा नाता, माया, प्रतिष्ठा, विचारको लेपन लगाएर छोपिनु हुँदैन।सार्वजनिक रूपमा बाँचेर पनि तपाईं छोपिरहनुहुन्छ वा छोप्नतिरै लाग्नुहुन्छ भने तपाईं पनि मतियार हुनुहुन्छ, वा तपाईंले पनि त्यस्तो अपराध गर्नुभएको छ भनेर बुझ्दा तपाईंमाथि अन्याय गरेको हुँदैन?पाठेघर लिएर जन्मिएकाहरू कहीँ सुरक्षित छैनन्। मर्यादित जीवन जिउन पाएका छैनन्। यस्तो किन भइरहेको छ?अझ हाम्रो सबभन्दा सुरक्षित र मर्यादित हुनुपर्ने ठाउँ घर नै किन यस्तो छ?राष्ट्रिय महिला आयोगको सन् २०२० को तथ्यांकअनुसार ९३ प्रतिशत हिंसा घरमै हुन्छ। ८३ प्रतिशत हिंसा परिवारकै पुरूष सदस्य वा परिवारजस्तै विश्वास गरेको पुरूष व्यक्तिले गर्छ।के यी तथ्यांक तपाईंहरूलाई झुटो लाग्छ? मजाक लाग्छ?होइन भने तपाईंहरू किन विश्वास गर्नु हुन्न? मनोबल उच्च राख्ने वातावरण किन सिर्जना गर्नु हुन्न? न्यायका लागि अगुवाई गर्न किन चुक्नुहुन्छ? कि तपाईंहरू पीडितहरूले आत्महत्या गरून्, विभिन्न बहानामा आत्मसमर्पण गरून्, बयान फेरून् भन्ने सोच्नुहुन्छ?सुन्दा नमिठो लाग्न सक्छ तर सर्जकहरूले सोच र भाष्य फेर्न अब अत्यावश्यक छ। सर्जकहरूको मौनताले धेरै अर्थ बोकेको हुन्छ। समय बदलिएको छ, बैकल्पिक इतिहासहरू लेख्न थालिसकिएको यो परिवेशमा तपाईंहरूको मौनता र मतियारी क्षम्य हुने छैन।तपाईंले सर्भाइभरको पक्षमा केही कोरिदिएको/सोचिदिएको भए चितवनमा ५१ प्रतिशत जनसंख्या भएका महिलाहरूमा करिब २२ प्रतिशत नारी हस्ताक्षरमा सीमित हुँदैन थियो भन्ने लाग्छ। तर यो एक उदाहरण मात्र हो। महिलाको उपस्थिति निर्णायक तहमा सबै क्षेत्रमा उस्तैउस्तै छ। राजनीतिक सम्झौता मार्फत निर्णायक पदमा पुगेका महिलाले पिँधमा परेका/पारिएका महिलाको उत्थानमा खास अर्थ नराखेको राष्ट्रिय स्तरमै देखिएको छ।२००७ सालदेखि चितवनले राष्ट्रिय राजनीतिमा प्रभाव राख्थ्यो र राखिरहेको छ। तर पिँधका वर्ग, लिंग, समुदायका लागि भनाइ र गराइमा आकाशजमिनको खाडल छ। प्रमाणहरूले देखाउँछन्- चितवन उच्च जातीय पुरुषहरूको झुण्डको वरपर वाद र विचारको सिन्डिकेट बनाएर जम्न अभ्यस्त छ। पितृसत्ताको चुरो फुटाउन लागिपरेका, फरक विचार र चिन्तन अबलम्बन गरेका व्यक्ति, विशेष गरी महिला, दलित, आदिवासीलाई किनार लगाउन यहाँ विभिन्न प्रपञ्च चलिरहन्छन्।झन्डै ६२ वर्षको इतिहासमा नारायणीमा कति पानी बग्यो हिसाब छैन। तर आदिवासी, दलित, लैंगिक तथा यौनिक अल्पसंख्यक, अपांगता भएका व्यक्तिमाथिको विभेद, हिंसा, बलात्कार, पर्यावरण, जलवायु परिवर्तनको सवाल कहिल्यै चितवनको राजनीतिले प्राथमिकतामा पार्दैन।हरेक तह र क्षेत्रमा झैं साहित्यिक संस्थाहरूमा पनि पिँधका समुदायको अर्थपूर्ण सहभागिताका लागि हामी कुन आन्दोलन कुरेर बसिरहेका छौं?२०७८ सालमा प्रकाशित 'चितवन दर्पण' यसको एउटा सानो तर ज्वलन्त उदाहरण हो। नौ वटा शीर्षकमा विभाजित यो किताबम महिला, दलित, आदिवासी सर्जकहरू छैनन्। उनीहरूको सवाल पनि छैन। 'कसैलाई पनि पछि नपारौं' भनेर नारा कार्यान्वयन गर्न संयुक राष्ट्र संघसँग बाचा गर्ने र विदेशीसँग ऋण लिइरहने तर आफूहरू नै नसुध्रिने हो भने त्यसको के अर्थ?चितवनको विकास र साहित्यको कुरा गरिरहँदा गैरआवासीय नेपालीको योगदान बिर्सनु हुँदैन। उनीहरूले पनि पिँधका समुदायमाथि भइरहेको ज्यादती टुलुटुलु हेरेर नबसून्। उनीहरूका सिर्जना र सामर्थ्य पिछडिएका समुदायलाई उकास्न उत्प्रेरक बनून्।चितवनको लेखन तथा साहित्यलाई एकपक्षीय रहन/बनाउन चितवनका पत्रकारिताको पनि उत्तिकै हात छ। १२२ वर्ष लामो नेपाली मिडियाको जगमा, चितवनमा करिब चार दर्जन अनलाइन, आधा दर्जन टेलिभिजन, २ दर्जन एफएम/पत्रपत्रिका सञ्चालन हुनु आफैंमा चानचुने काम होइन। अपवादमा बाहेक पिँधका वा पीडितका सवाल उठान गर्न आन्दोलन, हत्या नै हुनुपर्ने वा कसैको भनसुन नै कुर्नुपर्ने अवस्था देख्दा के पत्रकारिताको ध्येय आवाजविहीनको आवाज बन्नु त हो भन्नेमा शंका हुन्छ।सिक्काको दुई पाटा झैं हेपाइ वा आघातले दिक्दारिपन मात्र ल्याउँदैन, कहिलेकाहीँ सकारात्मक सोच र सिर्जनालाई उकास्न पनि सहयोग गर्छ। त्यसैले चितवनको साहित्यले अब न्यायोचित, मैत्रीपूर्ण र परिणाममुखी समाधान खोज्नुपर्छ। पिँधमा परेका/पारिएका व्यक्ति र समुदायको नेतृत्व स्वीकार गरेर, उनीहरूकै संघर्षलाई सिर्जनामा केन्द्रित गर्दै, यसको व्यापीकरण गर्नुपर्छ। लोकतन्त्र, सामाजिक न्याय, मानव अधिकार जस्ता अवधारणालाई परिणाममा मापन गर्न आफैंले आफैंलाई चुनौती दिन अब ढिला गर्नु हुँदैन।चितवनले मोफसलबाट सिर्जनाहरूलाई अझ पृथक र सशक्त बनाउन अनुसन्धान, अनुगमनसँगै सिन्डिकेट वा सीमा तोडेर खुला र स्वस्थ बहस गरोस्।  इतिहासमा दर्ज हुने र तत्कालीन सवालगत सिर्जनामा वर्गीकरण गरोस्। प्रसिद्धी वा व्यावसायिकताका लागि तयार गरिएका सिर्जना हुन् भन्दैमा पिँधमा पारिएको समुदायको मर्यादामा चोट नपुर्‍याओस्।चितवनले प्रविधिको अत्यधिक उपयोग गर्न इन्टरनेटकै जस्तै गति लिओस् तर प्रविधिकै प्रयोग गरेर ज्यादती, र आक्रमण निरूत्साही गर्न पनि नचुकोस्। अन्तरपुस्ता, अन्तरलिंग, अन्तरजात, अन्तरवर्गबीच बढिरहेको दुरी कम गर्न तत्पर रहोस्। स्थानीय सरकार, सरोकारवाला सबैले काम गरून्। युवापुस्तालाई अनुकूल वातावरण निर्माण गरोस्। पिँधमा पारिएका/परेका समूहका लागि थप स्रोतसाधन, विशेष गरेर समय र बजेटको प्रवाह गरोस्। सत्ता, शासन, गुटबन्दी र आफैंलाई चुनौती दिन सफलता मिलोस्।",opinion
"यो लेखको मूल विषयमा प्रवेश गर्नुअघि चार वटा घटना उल्लेख गर्छु।घटना— १कक्षा पाँचको कोठा। शिक्षक ढोकाबाट भित्र छिरिन्। दुई विद्यार्थीले थाहै पाएनन्। शिक्षक आएपछि उठ्ने चलन भएको कक्षामा उनीहरू बेन्चमा बसिरहे। अरू सबै उठेर बसेपछि थाहा पाए। आफूले बिराएको ठानेर हतारहतार उठे। कक्षाकोठाको चलन पूरा गरे। तैपनि उनीहरूमाथि अनुशासन पालना नगरेको भन्दै कारबाही भयो।घटना— २शिक्षकले गृहकार्य दिएका थिए। ठ्याक्कै भनेअनुसारको, शिक्षकलाई चित्तबुझ्दो गृहकार्य कक्षा सातकी एक विद्यार्थीले ल्याउन सकिनन्। उनलाई शिक्षकले निर्मम तरिकाले पिटे, ग्रेड घटाउने चेतावनी दिए। बालिकाले पढाएको बुझिनँ भनिन्। शिक्षकले उल्टो 'पढाउने बेलामा ध्यान कता गयो' भन्दै हप्काए।घटना— ३निम्न माध्यमिक तहका दुई बालकलाई पाठ कण्ठ नगरेको निहुँमा शिक्षकले सबैका अघि कुखुरा बनेर बस्ने आदेश दिए। अर्का बालकलाई सयचोटि उठ-बस गराए। ती बालक तीन दिन थला परे। स्कुलै आउन सकेनन्।घटना— ४मध्यम स्तरको पढाइ भएको बालकलाई शिक्षकले सबैका अगाडि हप्काए। कक्षामा प्रथम हुनेलाई देखाउँदै भने, 'ऊ जस्तै बन्, आज्ञाकारी बन्। अनि मात्र सबैले मन पराउँछन्। तेरो दिमागमा त भुस भरिएको छ। मूर्ख! हरिलठ्ठक! गरिखान नसक्ने!'कक्षाकोठामा शिक्षक र विद्यार्थीबीच यस्तो संघर्ष हुनु हाम्रा लागि नयाँ कुरा होइन। त्यसैले यी घटना सामान्य लाग्न सक्छन्। तर के शिक्षकले विद्यार्थीमाथि प्रयोग गरिरहेको यो शक्तिको असर हामी सामान्य मान्न सक्छौं?अरू होइन, मात्र अभिभावक वा आफैं विद्यार्थी भएर सोच्नुहोस् त, के माथि भनिएजस्तै व्यवहार तपाईंका छोराछोरी, भाइबहिनी वा आफन्तमाथि गर्नु न्यायोचित हो? भविष्यका सबै खाले मार्गहरूको निर्देशन गर्ने शिक्षकले विद्यार्थीमाथि यस्तो शक्ति प्रदर्शन गर्दा विद्यार्थीले के सिक्छ? कस्तो बाटो पहिल्याउँछ? कुनै पनि शिक्षकको कठोर भूमिका र शक्ति प्रयोगले विद्यार्थीको जीवनमा कम्पन ल्याउँछ। उनीहरूले ती अनुभवहरूलाई कसरी लिन्छन्, त्यसबाट उक्सिन सक्छन् कि सक्दैनन्, आफैं वयस्क भएपछि अरूसँग कस्तो व्यवहार गर्छन्, कस्तो आचरण देखाउँछन् भन्ने जस्ता कुराहरू निर्धारण गर्छ।हामीकहाँ शिक्षक सम्माननीय मात्र होइन, पुजनीय गुरू मानिनुपर्छ भन्ने धारणा छ। शिक्षकको यो अहम सर्वमान्य ठानिन्छ। विद्यार्थीको आत्मसम्मानमा ठेस पुगे पनि शिक्षकले आफ्नो मर्यादा कायम गराउन चाहन्छ। शिक्षकले जस्तोसुकै दुर्व्यवहार गरे पनि विद्यार्थी विनम्र बने आदर्श मानिन्छ। विद्यार्थीलाई आफूलाई किन सजाय दिइयो भन्ने प्रश्न गर्ने त के, बोध गर्ने समेत छुट छैन। एक हिसाबले शिक्षक मात्र सर्वेसर्वा हो।शिक्षक र विद्यार्थीबीच शक्ति सन्तुलन नहुनु शिक्षा प्रणालीकै अँध्यारो पक्ष हो।यो लेखको मूल विषय पनि यही हो— शिक्षक र विद्यार्थीबीचको शक्ति सन्तुलन।अमेरिकी प्रख्यात धावक लुई जाम्पेरिनी भन्छन्— सिक्ने क्रममा गल्ती हुन्छ, अपराध होइन। सिकाइमा हुने गल्तीहरू नै पाइला राख्ने ढुंगाहरू हुन्। लड्दालड्दै दौडिन आउँछ। विद्यार्थी भनेकै यही हो।तर हाम्रो शिक्षा प्रणालीमा शक्ति अभ्यास हुन्छ। यस्तो अभ्यासका मुख्यगरी तीन आधार देखिन्छन्। विद्यार्थीको गल्तीलाई अपराधैसरह सजाय दिनु, मन परेका विद्यार्थीलाई कक्षामा विशेष र उदाहरणीय रूपमा प्रस्तुत गर्नु र शिक्षक सधैं सही हुनु; शक्ति अभ्यासका यी तीन आधारले शिक्षकलाई विद्यार्थीभन्दा सधैं माथि राखेको छ।यसमा दण्डको चेतावनी दिएर विद्यार्थीलाई काम गराउनु र भनेबमोजिम नभएमा सजायको भागीदार हुनुपर्छ भन्ने शिक्षकको मनोविज्ञान प्रबल हुन्छ। दण्डको सन्दर्भ स्वीकार गरिन्छ। पुरस्कार पनि प्रेरणा जगाउनेभन्दा शक्ति प्रवर्तनको माध्यम बन्छ। सिकाइका कदमलाई सजाय वा पुरस्कारको प्रतिस्पर्धामा उतार्दा विद्यार्थीमा अनावश्यक दबाब सिर्जना हुन्छ।चिकित्सक तथा मन्टेसरी शिक्षा विस्तार गर्ने मरिया मन्टेसरी भन्छिन्— दण्ड र पुरस्कारको कुरामा एउटालाई ठीक मान्ने हो भने दुवै ठीक हुन्। एउटा बेठीक भए दुवै बेठीक। तसर्थ यो वर्जित हो।त्यस्तै आफूलाई मन नपरेको वा कमजोर विद्यार्थीलाई मन परेकोसँग तुलना गरेर सन्दर्भ शक्तिको अभ्यास गरिन्छ। मन पराइएको विद्यार्थीले अनुग्रहबाट पहिचान स्थापित गर्छ। यो मेरो प्रिय र यो अप्रिय, यो ठीक यो बेठीक भनेर विद्यार्थीबीच विभेद गरिन्छ। अर्को हो विज्ञ शक्ति अर्थात् विज्ञ वा शिक्षकबाट गल्ती हुँदैन, गर्दैन भन्ने अवधारणा। यो मान्यतामा शिक्षकहरूले जे भने वा गरे पनि कसैले प्रश्न गर्दैन। सिकाउने मान्छे भएकाले उनीहरूका सबै कुरा स्वीकार्य हुन्छन्। अनि उनीहरूले विज्ञता र त्यही स्वीकार्यताका आधारमा शक्ति कायम गर्छन्। यी विषय हाम्रा कक्षाकोठामा सामान्यजस्तै हुन्। त्यसैले व्यावहारिक रूपमा सामान्य नै लाग्न सक्छ। तर यो एकदमै गम्भीर विषय हो जसलाई सुधार्न आवश्यक छ। किनभने शिक्षकले यस्तो शक्ति कार्यान्वयन गर्दा विद्यार्थीको सिकाइको वातावरण क्षिण हुन्छ। सिकाइ भनेको विद्यार्थीको स्वनियमन र स्वनिर्देशनमा हुनुपर्छ। यो प्रक्रियाबाट विद्यार्थीमा आत्मसम्मान र विश्वास निर्माण हुन्छ।शक्तिको गलत प्रयोगले कक्षाकोठाको गतिशीलता खलबलिन्छ। विद्यार्थीमाथि हँसिमजाक गरिँदा उनीहरूको मनोबल गिर्छ। दीर्घकालमा व्यक्तित्व नै दबिन्छ। तर्क राखेर बोल्न नसक्ने भइदिन्छन्। यी सबै कुरा अनुसन्धानहरूले पुष्टि गरिसकेका छन्।स्कुले विद्यार्थीकाल भनेको कुनै पनि व्यक्तिको स्वभाव निर्देशन गर्ने स्नायुमार्ग निर्माण हुने समय हो। यी वर्षमा यस्ता शक्तिको प्रयोग भएमा स्नायुमार्ग विक्षिप्त बन्न सक्छ। अनि जीवनभर उसका प्रगति कठिनाइ बनिदिन्छ। यसको विपरीत यसरी सोच्ने, गर्ने भनेर उत्साहपूर्ण वातावरणमा सिकाउने, बुझाउने गर्ने हो भने उनीहरूको सोचाइको सीप पनि विकास हुन्छ। शब्दहरू भनेका शक्तिका स्रोत हुन्। कक्षाकोठामा बोलिएका शब्दले स्रोताको मानसिकता निर्धारण गर्छन्। सही र सकारात्मक शब्दले सोचाइलाई बलियो र प्रभावकारी बनाउँछ। बारम्बार 'तिमी कमजोर छौ' भन्ने हो भने विद्यार्थीले आफू वास्तवमै कमजोर रहेछु भन्ने विश्वास गर्छ। उसले भएको आत्मविश्वास पनि गुमाउँछ।शक्ति प्रयोग उच्च हुँदा शिक्षकले विद्यार्थीको हरेक कुरा नियमन गर्छन्। उनीहरूको बोली निर्देशनात्मक हुन्छ। केटाकेटीहरू आफ्नो सिर्जनशीलता र कल्पनाशक्ति प्रयोग गर्दैनन्। निष्क्रिय बन्छन्। आदेश कुर्छन्।शिक्षक सधैं सही र जसरी पनि उसले जित्नुपर्ने अस्वाभाविक प्रवृत्ति मौलाउँदा विद्यार्थी स्वतन्त्र विचारका अभिव्यक्तिबाट वञ्चित हुन्छन्। आफ्नो अभिव्यक्ति शिक्षकसँग मिल्छ कि मिल्दैन, मिलेन भने शिक्षकले मेरो कुरालाई चुनौती दिएको बुझेर आफूप्रति नकारात्मक धारणा राख्ने डर पनि हुन्छ।शिक्षकले आफ्नो अधिकार कार्यान्वयन गर्ने क्रममा विद्यार्थीको संवेदनशील र कमजोर मानसिकतामा आघात पुगेको स्वीकार गर्नुपर्ने हो। तर यस्तो हुँदैन। यही कारण दीर्घकालमाा अवाञ्छनीय प्रवृत्ति विकास हुने अनुसन्धानले देखाएको छ। विद्यार्थीको प्राज्ञिक स्तर राम्रै भए पनि जिम्मेवारी कम हुन सक्छ। यसले आफ्नो कमजोरीको दोष अरूमाथि थोपर्ने प्रवृत्ति बढ्छ। उनीहरू वयस्क बनिसक्दा पनि आफूलाई केटाकेटी नै ठान्छन्।शक्तिको जथाभावी प्रयोग गर्दा विद्यार्थीले आफूलाई स्वनियमनमा राख्न पनि सक्दैनन्। अभ्यासबाट वञ्चित हुन्छन्। यसले गर्दा उनीहरूमा जवाफदेहिता कम हुन्छ। सबै कुरालाई स्वीकार गर्नुपर्ने अवस्था सिर्जना गर्दा  पछि उनीहरू या त मातहतमै बसिरहने 'कन्फर्मिस्ट' (अर्काको कुरा पत्याउने, प्रश्न नगर्ने) बन्छन् या स्वाभावमा विद्रोही परिवर्तन आउँछ।कक्षाकोठा समाजको सानो रूप हो र यो शान्तिको नमूना हुनुपर्छ।'शक्ति सन्तुलन शान्तिको मापक हो। यो कक्षाकोठाबाट सुरू हुन्छ,' दार्शनिक थोमस पाइन भन्छन्।अनुसन्धानहरूले देखाएअनुसार शिक्षकहरूमा मान्यता हुन्छ— म शिक्षक र उनीहरू विद्यार्थी हुन्, सम्पूर्ण कक्षाकोठा मेरो नियन्त्रणमा हुनुपर्छ। सोहीअनुसार कक्षा सञ्चालन हुनुपर्छ। सबै निर्देशन आफैंले दिनुपर्छ। पाठयोजना मेरै निर्णयमा बन्नुपर्छ।कुनै शिक्षक शक्ति सन्तुलनबारे साक्षर छैन भने उसले 'म शिक्षक हो, मैले पढाउने हो, मैले भनेअनुसार विद्यार्थीले गर्‍यो भने ऊ अगाडि बढ्छ नत्र फेल हुन्छ' भन्ने जस्ता गलत धारणा राख्छ। तर सिकाइको  आवश्यकता, सान्दर्भिकता, दिशा र बाटो तय गर्ने स्वयं विद्यार्थी हुन्।त्यस्तै परीक्षा नतिजा सन्तोषजनक नआए आफूले पढाउन नसकेर यस्तो भएको भन्ने पनि शिक्षकलाई लाग्न सक्छ। तर यही नै आधारभूत गल्ती हो। यहाँ पढाउन नजानेर भन्दा पनि विद्यार्थीले सीप नजान्दा अपेक्षित नतिजा नआएको हो। विद्यार्थीले गर्नुपर्ने परिश्रमको जिम्मा शिक्षकले आफ्नै काँधमा मात्र लिँदा यस्तो हुन्छ।'मैले पढाउन सकिनँ' भन्ने निष्कर्षले शिक्षकमै दिक्दारी आउँछ। दिक्दारीले रिस उठ्छ र उसलाई शक्ति प्रयोग गर्न झनै प्रेरित गर्छ। निर्देशन कम भएर वा विद्यार्थी जिम्मेवार नभएर वा जति गरे पनि नहुने संस्कृति विकास भएर यस्तो भएको भन्ने मानसिकता विकास हुन्छ।अझै पनि शिक्षा प्रणालीमा शक्ति प्रयोगबाट मात्र राम्रो परिणाम आउँछ भन्ने सोच छ। यसको पक्षमा गरिने बहसमा पनि 'हामीले यसै गरेको हो, अब पनि यसै गर्नुपर्छ' भन्ने तर्क हुन्छ। यो मान्यताले शिक्षक र प्रशासन दुवैमा समस्या भएको देखाउँछ। यो बदलिन जरूरी छ। स्कुलमा मात्र होइन, बालबालिकामाथि प्रयोग हुने शक्तिको सन्तुलन घरमा पनि हुन जरूरी छ। आफूमाथि आश्रित भएकाले आमाबुवाले सन्तानमाथि स्वामित्व थोपर्छन्। यो गलत अभ्यास हो। उनीहरूलाई सन्तुलित र सही निर्देशन दिँदै छुट्टै व्यक्तिका रूपमा उनीहरूको व्यैक्तिक स्वतन्त्रता दिइनुपर्छ।केटाकेटीमाथि हुने शक्तिको प्रयोगलाई प्रगतिशील रूपरेखामा ढाल्नुपर्छ। शक्ति बाँडफाँटको सिद्धान्त अपनाउन सकिन्छ। कक्षाहरू विद्यार्थी केन्द्रित हुने, शिक्षकले विद्यार्थीलाई नै आफ्नो काम गर्ने अधिकार र स्वअनुशासनबाट सशक्तीकरण गर्दा शक्ति सन्तुलन हुन्छ। यसो गर्दा दुवै पक्षको जित हुन्छ।शक्ति सन्तुलनमा दुवै पक्ष तनावमुक्त हुन्छ। विद्यार्थीले स्वतन्त्रता पाउँछन्, त्यसको सही ढंगले प्रयोग गर्ने प्रजातान्त्रिक परिपाटी विकास गर्छन्। शक्ति बाँडफाँटको सिद्धान्तलाई व्यवहारमा परिणत गर्दा समयसापेक्ष र सकारात्मक परिणाम आएको अध्ययनले देखाएको छ।पढ्ने जिम्मेवारी विद्यार्थीकै हो, शिक्षकले ज्ञानआर्जन प्रक्रियामा सहजीकरण गर्ने हो, हौसला र मनोबल दिने हो भन्नेजस्ता सोच विकास भएमा शिक्षक र विद्यार्थीबीच गहिरो अन्तर्क्रिया हुने पनि अध्ययनले पुष्टि गरेका छन्।(प्रविज्ञ रेग्मीका अन्य लेखहरू पढ्न यहाँ क्लिक गर्नुहोस्)",opinion
"'तँ नेपाली होस्' भन्दै उहाँलाई भुटानले स्वीकारेन।'तँ भुटानी होस्' भन्दै उहाँलाई नेपालले स्वीकारेन।थोरै मस्तिष्क र थोरै मन लगाएर उहाँलाई अमेरिकाले स्वीकार्‍यो।अमेरिकालाई आमाको मस्तिष्कले त स्वीकार्‍यो तर मनले स्वीकारेन। किनकि उहाँको मन भुटानमा थियो जहाँ उहाँ मालिक भएर आफ्नो खेतमा धान काटिरहनुभएको थियो। उहाँको मन नेपालमा थियो जहाँ उहाँ सस्तो मजदुर भएर अर्काको खेतमा धान काटिरहनुभएको थियो।शरीर एउटा भए पनि मेरी आमाको मन तीन ठाउँमा भाँचिएको थियो— भुटान, नेपाल र अमेरिका।मेरी आमाले बालापनका खेलहरू भुटानमा खेल्नुभयो। भुटानले उहाँको पहिचानसँग खेल्यो। आन्दोलन चर्कियो।आन्दोलनका अगुवाहरूले भने, 'हामी नेपाली भाषा जोगाउन लडिरहेका छौं। नेपाली पोषाकका लागि लडिरहेका छौं। नेपाली संस्कृति जोगाउन भुटान सरकारसँग लडिरहेका छौं।'आमाले यी सबै कुरा बुझ्नुभएन।खेतमा मारिएका मान्छेका लासहरू भेटिन थाले। मारिनेहरू नेपाली जातिका थिए। अब आमाले बुझ्न थाल्नुभयो। आमाले छोराछोरीको ज्यानको माया बुझ्नुहुन्थ्यो। डर बुझ्नुहुन्थ्यो।डराउनका लागि डरको विज्ञान पढ्नु पर्दैन।भुटानमा नेपाली जाति जो जतिखेरै मारिन सकिने डर भयो। दुई बालख छोराछोरी र एक एकवर्षे दूधे छोरो आमाको काखमा थियो। गोठमा गाई भर्खर ब्याएको थियो। बुबाको सल्लाह मान्दै आमा रातविरात बच्चा टिपेर भाग्नुभयो। एकएक गर्दै गाईगोरू र बाख्राहरूको दाम्लो फुकालेर छोडिदिनुभयो।भाग्दाभाग्दै वस्तुभाउलाई भन्नुभयो, 'हामी नेपाल जाँदा मात्रै बाँच्ने भयौं। तिमीहरू जहाँ जाँदा, जसो गर्दा बाँच्छौ, त्यसै गर ल!'आमाका हजुरबुबा-हजुरआमा करिब ७० वर्षअघि नेपालबाट स-परिवार भुटान जानुभएको थियो। आफ्ना पुर्खाको थातथलो नेपाल नै त हो भनेर आफ्ना पुर्खाको देशसँग शरण माग्नुभयो। नेपालले शरणार्थी बस्नलाई झापाको कन्काइ नदीको बगर दियो। हजारौं मान्छे एकै ठाउँमा एक्कासि बस्दा कन्काइको बगर फोहोरले भरियो। कन्काइको हावामा हैजा फैलियो। सैयौं मान्छे झाडापखाला लागेर फ्याट्फ्याटी मर्न थाले। आमाको सातो गयो। आमा अत्तालिनुभयो।मनमनै भन्नुभयो— भुटानमा भएको भए यो के जाति पहिचानसहिचान मर्थ्यो होला। तर मेरा कलिला छोराछोरीको ज्यान त बच्थ्यो होला नि! यो कहाँ खेदायौ भगवान्?आफ्नो आन्द्रा सुकाएर भए पनि आमाले छोराछोरीको आन्द्रा मर्न दिनुभएन। आमाका आँखामा भुटानको खेत खेलिरह्यो। जब आमा कन्काइ माईको बगरमा निदाउनुहुन्थ्यो तब एउटै सपना बारम्बार देख्नुहुन्थ्यो। सपनामा आमालाई भुटानका आफ्ना गाईवस्तुले लखेट्थे।देशले त लखेट्यो लखेट्यो, सपनाले पनि लखेट्न थाल्यो।अलिपछि झापाको गोलधाप शरणार्थी क्याम्पको एउटा झुप्रो आमाको परिवारको नाममा भयो। त्यो झुप्रो मात्रै आमाको थियो। झुप्रोमाथिको आकाश आमाको थिएन। झुप्रोमुनिको जमिन आमाको थिएन। झुप्रोमा छु र जिउँदै छु भन्ने भावना मात्रै आमाको थियो।हरिमाया अधिकारी, उनका श्रीमान र नातिनी (छोरीकी छोरी)। तस्बिर सौजन्यः पर्शु अधिकारीछोराछोरी क्याम्पमै हुर्किन थाले। छोराछोरीले खेलेको माटो नेपालको थियो। छोराछोरीले फेरेको सास नेपालको थियो। आमालाई दाताले दिन गनेर चामल दिन्थ्यो। त्यही चामल खाँदै आमा चाहिँ भुटान फर्किने दिन गन्नुहुन्थ्यो।आन्दोलन गर्नेहरू लडिरहेका थिए। भनिरहेका थिए, 'हामी भुटान फर्केर नै मर्नेछौं।'आमाको लडाइँ छोराछोरीलाई बचाउनमा थियो।हातमा फिटिक्क पैसा नभएका बेला छोराछोरी भन्थे— आमा स्याउ खान मन लाग्यो, आमा मासु खान मन लाग्यो!तब आमाको लडाइँ सुरू हुन्थ्यो– छोराछोरीको रहर बचाउने लडाइँ।अर्काको खेतमा सस्तो मजदुरको रूपमा काम गरेर भए पनि आमाले त्यो लडाइँ सधैं जित्नुभयो।छोराछोरी बचाउने जस्तै लडाइँ पनि आमाहरूले जित्छन्।छोराछोरी क्याम्पमै खेल्न, पढ्न थाले।आमालाई आश पलायो— छोराछोरीले राम्रो पढे भने यिनीहरूले केही न केही उपाय गरेर हामीलाई भुटान लान्छन्!भुटानको आफ्नो घरमा लागेको माकुराको जालो आफू गएर कुचो लगाएको सोच्न थाल्नुभयो। यो सोच्दासोच्दा आमाको आँखामा जालो लाग्ने बेला भयो। तर भुटान फर्किन पाउनुभएन।आन्दोलन गर्नेहरूले भनिरहेका थिए, 'नेपाल सरकार र भारत सरकारले मन लगाएर सहयोग गर्‍यो भने हामी भुटान जसैगरी पनि फर्किन सक्छौं।'कसले मनैदेखि मन गरेन, आमालाई थाहा भएन। बेलाबेला क्याम्पमा लाग्ने आगलागीसँगै आमाको भुटान फर्किने सपना पनि खरानी रङको हुन थाल्यो।क्याम्पमै जन्मिएको कसैको बच्चा बीस वर्षको भयो तर भुटान फर्किने सम्भावना कतै जन्मिएन।भुटानी शरणार्थीको भुटान फर्किने सपना जन्माउन नेपालको माटोले कोख दिएन।भुटानी शरणार्थीको कोखबाट नेपालमा जन्मेको बच्चालाई नेपालले माटो दिएन।बच्चा बेलामा माटोलाई खानेकुरा मानेर उसले जुन देशको माटो खायो, त्यो देशको माटोले उसको नाम आफ्नो धूलोमा लेखाउन मानेन।आमा गलेर आजित भएको बेला पश्चिमा देशले भुटानी शरणार्थीहरूलाई आफ्नो माटोमा खेल्न दिन्छौं भने। अलिपछि आफ्नो देशको धूलोमा नाम लेख्न दिन्छौं भने।आमालाई छोराछोरीले भने, 'आमा अब तपाईंले मासु, स्याउ खुवाउनु पर्दैन। नागरिकता नभई केही नहुने रहेछ। जसले नागरिकता दिन्छु भन्दैछ, त्यतै जाऔं। कोही अमेरिका, कोही क्यानडा, कोही युरोप जाँदैछन्। हामी पनि जाऔं। नबसौं यहाँ। जे भए पनि आफ्ना पुर्खाको थातथलो भनेर तपाईंहरू आउनुभयो। तर यहाँ हामीबाहेक हाम्रो कोही रहेनछ। हामी त हामी जहाँ पुग्छौं त्यहाँ पनि भइहाल्छौं नि!'आमालाई नमान्न मन थियो। भुटान नै फर्किन्छु भन्न मन थियो। तर आमाले भुटानका ती गाईवस्तु सम्झिनुभयो जसको दाम्लो उहाँले खोलेर छोडिदिनुभएको थियो। छोराछोरीलाई दाम्लोले बाँध्न आमाको मनले मानेन।आमाले एक अन्तिमपटक नेपालको माटोलाई हेर्नुभयो र भन्नुभयो, 'जे भए पनि आफ्ना पुर्खाको थातथलो भनेर यहाँ आयौं। तर यहाँ हामीबाहेक हाम्रो कोही रहेनछ। नबसौं यहाँ।'यसरी आमा अमेरिका पुग्नुभयो। अब आमासँग अमेरिकी नागरिकता छ।आमाको नागरिकतामा लेखिएको छ— हरिमाया अधिकारी।अमेरिकाको नागरिकता लिएको दिन हरिमाया अधिकारी। तस्बिर सौजन्यः पर्शु अधिकारीआमाले एकवर्षे जुन छोरोलाई काखमा बोकेर नेपालमा शरणार्थी बन्नुपरेको थियो, त्यो छोरोसँग पनि अब अमेरिकाको नागरिकता छ।छोराको नागरिकतामा लेखिएको छ— पर्शु अधिकारी।पर्शु अधिकारीजस्तै नेपालको शरणार्थी क्याम्पमा हुर्किएका लामिन तामाङ, रूपेश ढुंगाना लगायतका साथीहरू आबद्ध भएको संस्था 'समास फाउन्डेसन' ले कविता सुनाउन मलाई पोहोर अमेरिका बोलायो।एयरपोर्टबाट मलाई लिएर घर पुग्नेबित्तिकै पर्शु भाइले मलाई आमासँग चिनाउँदै भन्यो, 'आमा, उहाँ नवराज दाजु।'पर्शुले 'आमा, उहाँ नवराज पराजुली, नेपालको कवि' भन्न सक्थ्यो। तर उसले 'नवराज दाजु' भन्यो।म पुगिसक्दा त्यो घरले मलाई आफ्नै घरको मान्छे भनेर स्वीकार्‍यो। त्यहाँ पुग्नुअघि म त्यो घरलाई चिन्दिनँ थिएँ। तर म पुगिसक्दा त्यो घरले मलाई चिन्यो।मलाई त्यो घरको आत्माले भन्यो, 'अलि अघि तिम्रो पुर्खा र मेरो पुर्खाले कतै एउटै चौतारीमा लय हालेर एउटै गीत गाएका हुन सक्छन्। तिमी त्यही गीतको कुनै नातिपनाति हौला। म पनि त्यही गीतको नातिपनाति हुँला। ती गीतहरूको कसम, यो संसारमा हाम्रा गीतहरू एउटै हुन्जेल हाम्रो घर एउटै हो। यो घर तिम्रो पनि हो।'पर्शुले मलाई उसको घरको सबभन्दा शितल हावा आउने कोठामा लगेर राख्यो। त्यहाँको हावा त्यति नै शितल थियो जति शितल साँझपख कन्काइ नदीको बगरको हावा हुन्छ।म अमेरिका पुग्दा मेरो घाँटीको बिजोग थियो। आवाज निकालेर लगभग बोल्नै सक्दिनँ थिएँ। मलाई काठमाडौं हुँदै चिसोले घाँटी ठप्पै पारेको थियो। खुब बल गरेर बोल्दा बोली आउँथ्यो। तर बल गर्दा घाँटी हुरूक्कै हुने गरी दुख्थ्यो।पर्शुले आमालाई घाँटी दुखेर मैले केही दिन बोल्न नसक्ने भएको कुरा सुनायो। सुनाउँदा आमाले पूरा समय पर्शुको ओठमा हेर्नुभयो। पछि थाहा पाएँ कि आमाले कान सुन्नु हुँदो रहेनछ। ओठको चाल पढेर सबै कुरा सजिलै बुझ्नु हुँदो रहेछ।म पुगेको पाँच दिनसम्म आमाले मलाई बेसारमा के के घरेलु औषधि हालेर तातोपानी खुवाउनुभयो। मैले तीतो मानेर पूरै गिलास पानी खाँदिनँ थिएँ।आमाले गाली गर्दै भन्नुहुन्थ्यो, 'यो पानी खुरूक्क खानू। अनि यो माझीफल चुसिरहनू। माझीफल घाँटीको जडी हो। मैले नेपालबाटै मगाएको। लु खुरूक्क खानू त! यो पर्शु नेपाल जाँदा बिरामी भयो अनि तपाईंको आमाले बनाइदिएको औषधि खाएन भने यहाँ मेरो कति चित्त दुख्छ? आमालाई फोन गरेर भन्दिम्?'त्यसपछि त भिडिओ-कलमा उता आमा र मेरी आमाको गफ हुन थाल्यो। यी दुइटी प्यारी बूढी आमैहरू मेरोबारे यसरी बोल्न थाले कि म मीठो बन्धनमा परेँ।आफूलाई मनपर्ने बन्धन सबैभन्दा सुन्दर स्वतन्त्रता हो।मेरी आमाले एक दिन मलाई भिडिओ-कलमा भन्नुभयो, 'अम्रिकामा के खालास्, कसरी बस्लास् भन्ने अब मलाई पिर छैन नबु। आमा त्यहीँ हुनुहुँदो रहेछ।'मेरी आमाले पर्शुकी आमालाई मेरी आमा मानिदिनुभयो।आमाले आफ्नो सन्तानका लागि आमा मानेको मान्छे महान हुन्छ।म त्यो घरमा पस्दा मसँग बोली थिएन। आमा बोली सुन्न सक्नु हुन्न थियो।केही दिनमा मेरो बोली त आयो तर मैले बोल्नुपरेन किनकि म आमासँग थिएँ।म सुरूको करिब एक महिना पर्शुको घरमा बसेँ। हरेक बिहान बुबाले शंख बजाउनुहुन्थ्यो। हरेक बिहान मैले शंख र घन्टीको आवाजसँगै आँखा खोल्न पाएँ। यो त मैले नेपालमा हुँदा समेत भोग्न पाएको थिइनँ।अमेरिकाको त्यो घरमा शंखघन्ट भएर नेपाल बजिरहेको थियो।म तल भान्सामा झर्दा आमा औषधिपानी बनाइरहनुभएको हुन्थ्यो। बुबा टिभीमा युट्युबबाट सरू गुरागाईंको रामायणको वाचन बजाइरहनुभएको हुन्थ्यो। हरेक बिहान म रामायण सुन्न थालेँ। हरेक बिहान रामायण मैले नेपालमा हुँदा कहिल्यै सुनिनँ।अमेरिकाको त्यो घरमा रामायण भएर नेपाली साहित्य घन्किरहेको थियो।हरिमाया अधिकारी र उनका श्रीमान। तस्बिर सौजन्यः पर्शु अधिकारीत्यो कोठाको टिभीको युट्युबबाट नेपाली गीत, नेपाली कविता, नेपाली कार्यक्रम मात्रै खोलिएको थियो।अमेरिकाको त्यो घरमा युट्युबभित्र नेपाल खोलिएको थियो।अमेरिकाको त्यो घरमा युट्युबभित्र नेपाल खोजिएको थियो।मान्छे जे खोजिरहन्छ, ऊ उसैको हो।बारीमा फर्सीका गट्टा लागेका थिए। भिन्डी फलेका थिए। अमेरिकाको त्यो बारीमा तरकारी भएर नेपाल फलेको थियो।पर्शुकी सानी छोरी उठेपछि टिभी कोठामा ल्याएर आमाले नेपाली 'राइम्स' लगाइदिनुहुन्थ्यो। त्यो घरको भुइँ अमेरिकाको थियो।त्यो घर मास्तिरको आकाश अमेरिकाको थियो। तर त्यो घर नेपाली थियो। त्यो घरभित्र हावाले नेपाली भाषा बुझ्थ्यो। त्यो घरको भान्साले नेपाली परिकारमा कुरा गर्थ्यो। त्यो घरका हरेक भित्ताहरू नेपाली चाडपर्वको नाममा रंगिएका थिए।माटोबाहेक नेपाल हुनुमा जे जे हुन्छ, त्यो घरमा थियो।त्यहाँ नेपाली माटो थिएन तर नेपाली मुटु थियो।जब म कविता सुनाउन अमेरिकाका अरू राज्यमा जान्थेँ, तब आमाले भिडिओ-कलमा पहिलो वाक्यमै भन्नुहुन्थ्यो, 'के खानुभयो?'म नेपालमा आमाले फोन गरेपछि बोलेको पहिलो वाक्य सम्झिन्थेँ, 'के खाइस्?'एक दिन म लसएन्जलसमा थिएँ।पर्शु भाइले फोनमा भन्यो, 'दाइ, कन्सर्ट जता भए पनि दसैंमा चाहिँ घर आउनू है। आमाले आश गरिरहनुभएको छ।'म खुत्रुक्कै भएँ। मलाई दसैंमा आमाले काठमाडौंबाट झापा बोलाएजस्तो लाग्यो।अमेरिकाको त्यो घरमा दसैं बनेर नेपाल रमायो।आमाले त्यो नेपाली घरलाई दीर्घायुको आशिष दिनुभयो।आमाले अमेरिकामा छिमेकी भनेको के हो थाहा पाउनुभएन। छिमेकी वर्षमा एकचोटि पनि बोल्न आउँदैन थियो। बोलीको आवाज नसुन्ने मेरी आमालाई अमेरिकाको ओठले नेपाली बोलीमा माया गर्न सक्दैन थियो।अमेरिकामा आमाका लागि केही थिएन। तर छोराछोरी त्यहीँ थिए। छोराछोरीले जुन घरलाई 'यो हाम्रो घर हो' भनेर देखाए, आमाले त्यसैलाई घर मानिदिनुभयो। क्याम्पमा आमाले छोराछोरीलाई जुन झुप्रोलाई देखाएर 'यो हाम्रो घर हो' भन्नुभएको थियो, छोराछोरीले त्यसैलाई घर मानेका थिए।आमाले नेपाल छोड्न तयार हुनुको कारण स्पष्ट थियो— नेपालले छोराछोरीलाई नागरिकता दिएन र नागरिकता नभएको मान्छेलाई समाजले सम्मान दिएन।दुई दशक अनागरिक शरणार्थी भएर बाँचेका सन्तानलाई अमेरिकाले नागरिकता दियो। नागरिकता पाउँदा स्वतः आउने सम्मान पनि आयो। तर शरणार्थी हुन् भन्ने छाप हटेन। बोलेर कसैले मुखैमा शरणार्थी नभने पनि नबोलेर भनेको कुराले सन्तानलाई कति ठाउँमा दुखाइरहेको थियो।भुटानले 'तँ भुटानी हैनस्' भन्यो। आमाले शरणार्थी बन्न बाध्य भएर नेपाल भाग्नुपर्‍यो।नेपालले 'तँ नेपाली हैनस्' भन्यो। आमाले शरणार्थी बन्न बाध्य भएर अमेरिका जानुपर्‍यो।यति सबै हुँदा पनि उहाँ शुद्ध शरणार्थी भएकैमा चाहिँ कसैले प्रश्न गरेको थिएन।हरिमाया अधिकारी। तस्बिर सौजन्यः पर्शु अधिकारीअहिले आमाले हेर्ने टिभीमा एउटा समाचार बजिरहेको छ। समाचारको आवाजले भनिरहेको छ कि केही नेपाली नेताहरूले नेपालकै नेपालीहरूलाई भुटानी शरणार्थी बनाएर अमेरिका लगायतका देशमा पठाउन लाखौं पैसा खाए। यो समाचार अहिलेसम्म आमाले देख्नुभएको छैन। आमाले समाचार भन्नेको ओठको बोली पढ्नुभएको छैन।आमालाई अहिलेसम्म थाहा छैन— नेपाल सरकारले दिएको भुटानी शरणार्थीको कागजात लिएर जो यहाँ आएका छन्, यो कुरा भोलि यहाँका अमेरिकीहरूले थाहा पाएपछि के हुन्छ?को सक्कली भुटानी शरणार्थी र को नक्कली शरणार्थी भनेर छुट्याउन सक्दैनन्। उनीहरूले सबैलाई शंकाको नजरले हेर्न थाले भने के हुन्छ?नक्कली भुटानी शरणार्थीको घानमा सबै भुटानी शरणार्थीहरू परे भने के हुन्छ?जीवनबाट नागरिक हुनुको सबभन्दा आधारभूत हक खोसिएर बल्लबल्ल अर्काको देशमा जो सम्मानपूर्वक बाँचिरहनुभएको छ, उहाँको सम्मानलाई के हुन्छ?अहिलेसम्म आमाले यो समाचार देखिसक्नुभएको छैन।तर पर्शु भाइले समाचार सुनिसकेको छ। पढिसकेको छ।पर्शुले मलाई भन्यो—'दाजु, नेपाली नेताहरूले एक भुटानी शरणार्थी बने बराबर यति लाख भनेर बेचेछन्। केही लाख तिरेपछि हामीजस्तो बन्न मिल्ने रहेछ नि दाजु? अनि हामीले जे भोग्यौं, त्यो चाहिँ के भयो? हामीलाई जनावरजस्तो गरे दाजु। समाचार पढेदेखि म सुत्न, सोच्न सकेको छैन। भोलिबाट कुरा कहाँ, कसरी पुग्छ थाहा छैन। भोलि म कतै जाँदा कसैले मलाई तपाईं नेपाल कहाँबाट भनेर सोध्ला। मैले भुटानी शरणार्थी क्याम्पबाट भनौंला। उसको आँखाको भावले तपाईं साँच्चिकै शरणार्थी हो भनेर सोध्यो भने मरेको जुनी भएन?जीवनमा यत्तिका वर्ष शरणार्थी भएकै कारण कहीँको नागरिक हुन सकेनौं। एउटा चोखो परिचय भनेको शरणार्थी थियो। त्यो पनि धमिल्याइदिए। आज यहाँको नागरिक भइसकेपछि अब शरणार्थी नै भएको कुरामा पनि शंकाले हेर्न थाले भने के हुन्छ दाजु? मेरो हजुरबुबा २० वर्षको हुँदा नेपालको पाँचथरबाट भुटान जानुभएको हो। मेरो बुबा २५ वर्षकै उमेरमा शरणार्थी भएर नेपाल फर्किनुपर्‍यो। म १८ वर्षको हुँदा नेपालबाट अमेरिका आउनुपर्‍यो। अहिले म तीस वर्षको छु। दाजु, अब मैले अझै कतै जान बाँकी छ?'(नवराज पराजुलीका अन्य लेख पढ्न यहाँ क्लिक गर्नुहोस्)ट्विटर- @Nawarajpoet",opinion
"अहिले लघुवित्त संस्थाहरूविरूद्ध चौतर्फी घेराबन्दी बढेको छ। त्यो घेराबन्दीबीच समस्या समाधानका उपाय खोज्ने र त्यसको कार्यान्वयन गर्ने चुनौती छ।यही सन्दर्भमा सम्बन्धित सरोकारवालाको अनुभव र सुझाव समेटिएका छोटाछोटा सर्भेहरूका साथ लघुवित्तको वर्तमान अवस्थाको चित्रण गर्ने प्रयास गरेको छु।सबभन्दा पहिले कर्जाको कुरा गरौं।लघुवित्त संस्थाहरूले कर्जा लिन, कर्जा सदुपयोग गर्न र कर्जा तिर्न अभिप्रेरित गर्छन्। तर ऋण लिन जबर्जस्ती गरे, त्यसैले मानिसहरू ऋण लिन बाध्य भए भन्ने जुन आरोप छ, त्यसको प्रमाण छैन। लघुवित्तले ऋण नदिएको भए गरिब तथा सिमान्तकृतहरू ऋणी नै हुने थिएनन् भन्ने जस्तो भाष्यमा पनि सत्यता छैन। लघुवित्त संस्था नहुँदा पनि ऋण लिनुपर्ने कारणहरू थिए। यो कुरा मिटरब्याज पीडितको आन्दोलनले अझ छर्लंग पारेको छ।अहिले अधिकांशले परिवारका सदस्यलाई वैदेशिक रोजगारीमा पठाउन, लघु उद्यम, लघु व्यवसाय, आयआर्जनका गतिविधि सुरूआत वा विस्तार गर्न लगायतका लागि लघुवित्तबाट ऋण लिएको देखिन्छ। त्यसैगरी साहुको चर्को ब्याजको ऋण तिर्न, शिक्षा, उपचार र घरायसी खर्चमा समेत लघु कर्जा प्रयोग भएको हुन्छ।लक्षित वर्गको वित्तीय समावेशिताका लागि लघुवित्त सेवा प्रमुख उपाय हो। यो तथ्य तथ्यांकले पनि पुष्टि गर्छ। २०७९ फागुन मसान्तसम्म 'घ' वर्गको लघुवित्त वित्तीय संस्थाहरूबाट ३२ लाख वटा लघुकर्जा बक्यौता भएको र 'क', 'ख' र 'ग' वर्गबाट जम्मा साढे १८ लाख वटा कर्जा बक्यौता थियो। त्यसैगरी करिब ७२ लाख सदस्य भएका देशभरका सहकारी संस्थामा कम्तिमा १० प्रतिशत लघुकर्जाका ऋणी सदस्य छन्।आयआर्जनका गतिविधि र अरू जरूरतका निम्ति लिएको ऋण सदुपयोग भएमा ऋण तिर्ने आधार तयार हुन्छ। उपभोगका लागि लिएको ऋण तिर्न वैकल्पिक आयस्रोत आवश्यक पर्छ। ऋणीले कर्जा दुरूपयोग गर्ने, ऋण तिर्न फेरि ऋण माग्ने, फजुल खर्चमा कर्जा प्रयोग गर्ने, क्षमताभन्दा बढी ऋण लिने हुन थाल्यो भने चाहिँ अन्तमा 'दुःख पाइस् मंगले आफ्नै ढंगले' हुन्छ। ऋणको चक्रमा पर्दा अरूलाई दोष लगाउन सजिलो हुन्छ।लघुवित्तका ऋणीले कर्जा सदुपयोग गर्न सकेनन्, जानेनन् या सिकाइएन?लघुवित्तका सदस्य या ग्राहकले कर्जा लिएपछि भावनामा आएर गरिबी न्यूनीकरण नभएको र कर्जा लिएकै कारण उसको यस्तो अवस्था भएको भन्न पनि थालेका छन्।  तर लघुवित्तविरूद्धको विष वमन मौखिक छ। लघुवित्तविरूद्ध प्रमाणसहित लिखित उजुरी राष्ट्र बैंकमा दिन भनिएकामा सार्वजनिक रूपमा प्रचारप्रसार गरिएजस्तो प्रमाणसहितको लिखित उजुरी आउन सकेको छैन।कर्जा दुरूपयोग गरेका, कर्जा मिनाहा हुन्छ भन्ने भ्रम पालेका, राजनीतिक रूपमा सक्रिय, पहुँचवाला साथै टाठाबाठा ऋणीहरू समेत लघुवित्तविरूद्धको आन्दोलनमा लागेका छन्। उनीहरू बढाइचढाइ गरिएका र अपवादमा भएका लघुवित्तका कर्मचारीहरूका व्यक्तिगत कमीकमजोरीलाई सबै लघुवित्त संस्था र सबै कर्मचारीको व्यवहार हो भनेर प्रचार गरिरहेका छन्।लघुवित्तविरूद्ध आन्दोलनमा लागेकाहरू कर्जा सदुपयोग गर्नुपर्छ भन्ने थाहा नभएका नाबालकजस्ता छैनन्। तीमध्ये टाठाबाठा त राष्ट्र बैंकको निर्देशन खरर भन्न सक्ने छन्। ती सबै इमानदार र विगतमा समेत इमानदारिताको आचरण गर्ने नै हुन् भन्ने प्रमाण छैन। कसैले एकपक्षीय र मौखिक रूपमा भन्दैमा तिनका कथा र आरोपहरू सत्य हुन् भन्ने पुष्टि भइसकेको छैन।करिब ६-७ प्रतिशत भाखा नाघेका ऋणीहरूले विभिन्न कारणले कर्जा तिर्न नसकेका हुन्। उनीहरूले अहिले पनि कर्जा नियमित राख्ने ९३-९४ प्रतिशतलाई प्रतिनिधित्व गर्दैनन्। तिर्न सक्ने क्षमता हुँदाहुँदै नतिर्ने र कर्जा मिनाहा हुन्छ भनेर कर्जा तिर्न अटेरी गर्नेसँग कर्जा असुली सम्बन्धमा के गर्ने भनेर शाखा प्रबन्धकहरूको राय सम्बन्धी एक सानो सर्भेक्षण गरिएको थियो।उनीहरूमध्ये ४३ प्रतिशतले थप कर्जा लगानी वा नवीकरण रोक्ने, २७ प्रतिशतले केही नगर्ने वा के गर्ने थाहा छैन, १६ प्रतिशतले असुली र कालो सूचीको प्रक्रियामा जाने, १४ प्रतिशतले उजुरी गर्ने तथा कानुनी कारबाहीमा जाने भन्ने राय व्यक्त गरेका छन्।लघुकर्जा र मिटरब्याजको सम्बन्धमिटरब्याजीले लघुवित्तको नाम लिएर लघुवित्तलाई बदनाम गरेको समेत सुन्नमा आएको छ। कतिपय ठाउँमा लघुवित्त सदस्यलाई 'खेताला' बनाएर वा अन्य तरिकाले मिटरब्याजीहरूले प्रत्यक्ष र अप्रत्यक्ष रूपमा लघुकर्जाको पैसा प्रयोग गरेको समेत सुनिन्छ।मिटरब्याज पीडितविरूद्ध बारम्बार लाठी चार्ज र बल प्रयोग भएको छ। तर लघुवित्तविरूद्धको आन्दोलन निर्वाध चलेको छ। यो देख्दा राज्य संयन्त्र समेत दुरूपयोग भएको शंका गर्ने ठाउँ छ। अनि मिटरब्याजी सरहको दोष लघुवित्तलाई पनि लगाइँदैछ। कुनै न कुनै अन्तर सम्बन्ध लुकेको देखिन्छ।लघुवित्त सदस्य सबै इमानदार, नरिसाउने, झैझगडा नगर्ने, लघुवित्तकर्मीलाई आक्रमण नगर्ने बरू आफ्नो हकहितका लागि आवाज उठाउन नसकेकाले अराजक समूहको पछाडि लाग्न परेको झैं पारिएको छ। यो एक पक्षीय वर्णनले सबै पक्ष समेट्न सकेको छैन। बरू अहिले लघुवित्तको विरोध गर्नेहरूले अरू मानिसहरूलाई मिटरब्याजमा कर्जा दिने स्रोतक रूपमा लघुवित्त समूह र केन्द्र चलाएर लघुवित्तका सदस्यहरूलाई शोषण गरेको छन्। लघुवित्त संस्थाहरूले ती र त्यस्ता व्यक्तिहरूविरूद्ध तत्काल कारबाही चलाउनुपर्छ।बैंकिङ तथा लघुवित्तका समस्याहरूआर्थिक रूपले सक्रिय समुदायसँग एक संक्षिप्त अनलाइन सर्भेक्षण गरिएको थियो। सर्भेक्षणमा सहभागीमध्ये ५५ प्रतिशतले कर्जाको पूर्ण सदुपयोग नहुनु, २० प्रतिशतले ऋणीको भुक्तानी क्षमता खस्किनु, १४ प्रतिशतले ब्याजदर र अन्य जोखिम बढ्नु, ११ प्रतिशतले तीव्र तथा अस्वस्थ प्रतिस्पर्धा बढ्नु बैंकिङ क्षेत्रका मुख्य समस्या हुन् भन्ने राय व्यक्त गरेका थिए। यो समग्र बैंकिङ क्षेत्रको समस्या लघुवित्तको समस्यासँग मिल्दोजुल्दो पाइएको छ।लघुवित्त क्षेत्रका विज्ञहरू र विशिष्ट व्यक्तित्वहरू सम्मिलित एक सेमिनारमा लघुवित्तका अहिलेका समस्याहरू पहिचान गरिएको थियो।पहिचान गरिएका मुख्य मुख्य समस्याहरू; समुदायको विश्वास जित्ने काम गर्न नसक्नु, धेरै ठाउँमा ऋण माफियाको प्रभाव अधिक हुनु, तीव्र प्रतिस्पर्धाका कारण कर्जा अत्यधिक प्रवाह भई जोखिम बढ्नु, माइक्रोफाइनान्स विरोधाभासको चक्करमा पर्नु, अनेक स्वार्थका उद्देश्यहरू लिएका लघुवित्तका विरोधीहरू सक्रिय हुनु लगायत हुन्।लघुवित्तका कर्मचारी र सरोकारवालाहरू सम्मिलित ११२ जनामा गरिएको अर्को एक संक्षिप्त सर्भेक्षणबाट ७० प्रतिशत सहभागीले कर्जा सदुपयोग नहुनु, १५ प्रतिशतले ओभर फाइनान्सिङ हुनु, १२ प्रतिशतले तीव्र तथा अस्वस्थ प्रतिस्पर्धा हुनु र बाँकी ३ प्रतिशतले देश र ऋणीको आर्थिक अवस्था शिथिल हुनु लघुवित्तका मुख्य समस्या भएको बताए।लघुवित्तका १०० जना शाखा प्रबन्धकहरूसँग लघुवित्तविरूद्धको आन्दोलनको समस्या समाधान सम्बन्धी रायबारे अर्को सानो सर्भे गरिएको थियो। ती शाखा प्रबन्धकमध्ये ३५ प्रतिशतले 'हामी आफू सुध्रिन जरूरी छ', ३३ प्रतिशतले 'वार्ता गरेर समाधान गर्नुपर्छ', २४ प्रतिशतले 'केही नगर्ने वा के गर्ने थाहा छैन' र बाँकी ८ प्रतिशतले 'प्रतिकार वा कारबाहीमा उत्रिने' भन्ने राय व्यक्त गरे।अहिले निर्वाहमुखी खेतीपाती र व्यवसाय, तीव्र दरको बसाइसराइ, वैदेशिक रोजगारीको बढ्दो निर्भरता नेपालको सामाजिक र आर्थिक प्रवृत्तिजस्तो भएको छ। पछिल्लो समय आफ्नो क्षमताभन्दा बढी ऋण लिने र नतिर्ने प्रवृत्ति समेत बढ्दो छ।लोभलालच र दबाबमा परेर अरूलाई सापटी दिने, ज्ञान, सीप तथा क्षमता नभएको विषयमा हात हाल्ने र अस्वाभाविक जोखिम लिने गतिविधिहरूले लघुवित्तका ऋणीहरूको लगानी डुबेको समेत पाइन्छ। कर्जाको सदुपयोग नहुँदा र बाह्य कारणले लगानी डुब्दा पनि लघुवित्त संस्थालाई नै दोष लगाउने प्रवृति पनि बढेको देखिन्छ।अहिले लघुवित्तको सतहमा देखिएका समस्याहरू लक्षण मात्र हुन्। समस्याको जड आर्थिक, सामाजिक र राजनैतिकसहितका बहुआयामिक छन्। समस्याको मूल कारणमा उपचार खोजे मात्र समाधान र न्याय प्राप्त हुन्छ।(लेखक पौडेल वित्तीय क्षेत्रका विश्लेषक तथा वरिष्ठ चार्टर्ड एकाउन्टेन्ट हुन्।)",opinion
"भर्खरै सुदर्शन थापाकृत फिल्म 'प्रसाद २' हेरेँ। सुरूदेखि नै विवाद र समस्याका बाबजुद निर्माण टिमले छुवाछुत, जातीय घृणा, दमन र अपमानमा केन्द्रित यो सिक्वेल फिल्म रिलिज गर्न सफल भयो। यसका निम्ति निर्देशक थापा, निर्माता सुदर्शन बस्नेत, प्रस्तोता सुभाष थापा, लेखक सुशील पौडेल, कलाकारहरू; विपीन कार्की, अर्पण थापा, केकी अधिकारीसहित सम्पूर्ण टिमलाई उत्पीडित समुदायको तर्फबाट आभार व्यक्त गर्छु।फिल्मले निकै कलात्मक तरिकाले दलितलाई मुक्ति संघर्षमा सशक्त ढंगले लाग्न प्रोत्साहित गरेको छ। यो ज्यादै प्रशंसनीय कार्य हो।समग्रमा फिल्मबाट के बुझ्न सकिन्छ भने अब दलितको मुद्दा दलितले मात्रै उठाउने होइन। यो साझा समस्या हो र गैरदलित पनि हातेमालो गर्न तत्पर छन्। धेरै जना राजनैतिक परिवर्तनसँगै सामाजिक परिवर्तन देख्न आतुर छन्। सामाजिक न्यायको पक्षमा उभिँदै छन्। अब राजनीतिक रूपमा संघर्ष उठाउनुपर्छ तर बिँड तातेर हुँदैन– पहिला ताप्के नै तात्नुपर्छ।प्रसाद २ को मूल सन्देश अत्यन्तै सान्दर्भिक र समसामयिक छ। कलाकारहरूको प्रस्तुति पनि प्रशंसनीय छ। विशेषगरी केकी अधिकारी र अर्पण थापाले अवार्ड नै पाउने खालको अभिनय गरेका छन्। तर कतिपय कुरामा निर्देशकले ध्यान नपुर्‍याएका कारण फिल्म त्यति शक्तिशाली बन्न सकेको छैन।सर्वप्रथम त फिल्मको शीर्षक (प्रिक्वेलको पनि) नै अशोभनीय लाग्छ। गलत लाग्छ। जति नै बच्चाको चाहना भएको मान्छेले पनि आफ्नी श्रीमतीलाई परपुरूषले यौनसम्बन्ध राखेर, अझ बलात्कार गरेर जन्माएको बच्चालाई सितिमिति स्वीकार गर्दैन। छोरो होस् या छोरी, स्वीकार गरिहाले पनि त्यो बच्चालाई भगवानकै 'प्रसाद' त पक्कै ठान्दैन!यसरी प्रसादको फरक अर्थ लगाउन खोज्दा बलात्कार जस्तो जघन्य अपराधलाई एक प्रकारको पूजा ठानेको जस्तो भान हुन्छ। घुमाउरो पाराले बलात्कारी पुरूषलाई भगवान सम्झेको ठानिन सक्छ। समाजमा जघन्य अपराधलाई प्रोत्साहन गरेको रूपमा बुझिन सक्छ। महिला हिंसा र उत्पीडनको नजरन्दाज गरेको वा सामान्यीकरण गरेको जस्तो पनि देखिन सक्छ।हिन्दु लगायत सबै धर्ममा 'प्रसाद' भनेको ता अत्यन्तै चोखो, पवित्र चिज हो। ईश्वरका नाममा प्रसाद चढाउनु र त्यसको ग्रहण गर्नु पूजापाठको, उपासनाको महत्वपूर्ण पक्ष हुन्। प्रसाद छुन र सेवन गर्न पनि विधि पुर्‍याउनुपर्ने चलन छ। प्रसाद सेवन गर्दा चित्त शुद्ध हुने, शरीर राम्रो हुने, परमात्मासँगको सम्बन्ध अझ प्रगाढ बन्ने जनविश्वास छ। तसर्थ फिल्मको नाम र प्रसादको वास्तविक अर्थ पटक्कै मेल खाँदैन।आफ्नी श्रीमती नारायणीलाई बदमास क्षेत्री साथीले बलात्कार गरेर जन्माएको बच्चालाई बाबुराम परियारले 'प्रसाद' का रूपमा ग्रहण गरेको भन्ने अनौठो कथाले जातीय रूपमा अर्कै अर्थ लाग्ने सम्भावना रहन्छ। यसबाट परोक्ष रूपमा दलितको अपमान भएको छ। दलितका निम्ति सवर्ण जाति सबै भगवान बराबर हुन् र तिनको अपराध कर्मको फल समेत दलितका निम्ति वरदानसरि हुन्छ भन्ने अर्थ लगाउने ठाउँ छ।यस्ता 'निटिग्रिटी' हरू सबै फिल्मका महत्वपूर्ण पक्ष हुन्छन्। खासगरी प्रसाद २ जस्ता 'सोसल ड्रामा' निर्माण गर्दा यस्ता धेरै कुरा ख्याल राख्नुपर्छ। किनकि यस्ता फिल्म सामाजिक यथार्थतामा उभिएका हुन्छन्। विषयलाई धेरै कोणबाट बुझ्नुपर्ने हुन्छ। झन् छुवाछुत, जातीय विभेद जस्ता संवेदनशील विषयको गाम्भीर्यता बुझ्न नसके अर्थको अनर्थ लाग्ने खतरा हुन्छ।समग्रमा प्रसाद २ को न्यारेटिभ वा कथा त्यति मिलेको छैन। सिक्वेन्स नमिल्दा भन्न खोजेको कुरा प्रभावकारी हुँदैन, अलमल हुन्छ। जस्तो, सुरूमै न्यारेटरले प्रिक्वेल 'प्रसाद' को कथा सम्झाउँदै बलात्कारबाट जन्मिएको छोरा बाबुरामले प्रसाद ठानेर स्वीकार गरेको बताउँछ। तर त्यो छोरो बाबुरामको नभएर बलात्कारीको हो भन्ने कुरा स्वयं अपराधी, नारायणी र बाबुरामलाई मात्रै थाहा छ भन्ने चाहिँ प्रष्ट पारिँदैन।यो भूलका कारण जब पछि बलात्कारी रमेश आफैंले गाउँलेका सामु पोल खोल्छ, गाउँले सबै चकित हुन्छन्। पर्दामा अन्यौल र आक्रोश उत्पन्न हुन्छ। तर त्यो भावनाले दर्शकलाई छुँदैन।यसरी अकस्मात कथाले नयाँ मोड लिन्छ र परिवारभित्रै, दलित समुदायभित्रै त्यति बेलासम्म मासा पाएका र आशा गरिएका बाबुराम परियार बदनाम हुन्छन्। अनेक कष्ट, अपमान भोग्दै र संघर्ष गर्दै आएका बाबुराम र उसकी श्रीमती नारायणी (काजीकी छोरी) को बिछोड होला जस्तो परिस्थिति बन्छ। तर यो सारा घटनाले गाउँलेलाई जस्तो दर्शकलाई आश्चर्यमा पार्दैन। मूल पात्रहरूको रूवाबासीले दर्शकका आँखा रसाउँदैनन्।कुनै पनि फिल्म सफल हुन दर्शक कथामा चुर्लुम्मै डुब्नुपर्छ। पर्दामा देखाइएका घटना असत्य हुन्, आख्यान मात्रै हुन् भन्ने दर्शकले केहीबेर भुल्नुपर्छ। मूल पात्रलाई चोट लाग्दा दर्शकले दुखेको अनुभूति गर्नुपर्छ। खलपात्रले सजाय पाउँदा हलमा खुसी र सन्तोषको माहोल फैलिनुपर्छ। त्यो यो फिल्ममा बिरलै पाइन्छ।यो जादु हासिल गर्न भूमिका निर्वाह गर्ने कलाकारको अभिनय त तगडा हुनु पर्‍यो नै। निर्देशकले पनि जति अप्ठ्यारा वा अस्वाभाविक विषयवस्तुलाई पनि अत्यन्तै सरल र स्वाभाविक रूपमा प्रस्तुत गर्न सक्नुपर्छ। मूल पात्रलाई अनेक हन्डर, ठक्कर खुवाउँदै एउटा निष्कर्षमा पुर्‍याउनुपर्छ। हरेक घटनाबाट प्रमुख पात्रहरूको दिमाग खुल्दै जानुपर्छ। उनीहरूको बलबुद्धि योग्यता र क्षमता बृद्धि हुँदै जानुपर्छ।प्रचलित सूत्रजस्तो आजका फिल्ममा सधैं मुख्य पात्रको जित हुनैपर्छ भन्ने छैन। अन्ततः तिनले हारे पनि कही हुँदैन। मृत्यु भए पनि फरक पर्दैन। तर तिनको जीवनले, तिनको संघर्षले परिवार, समाज, देश वा मानव जगतलाई केही गतिलो चिज छाडेर जानुपर्छ। फिल्मले उजागर गर्न खोजेको विषयका कतिपय पक्षबारे दर्शकको आँखा खोलिदिन सक्नुपर्छ। ताकि चिजलाई दर्शकले नयाँ तरिकाले बुझ्न थालून्! दर्शकको मनमा नयाँ उत्साह, नया प्रतिबद्धता, नयाँ ऊर्जा पैदा होस्!बलिउडका चर्चित र बक्सअफिसमा अत्यन्तै सफल सोसल ड्रामाहरूमा आर बाल्कीद्वारा निर्देशित सन् २०१८ फेब्रुअरीमा रिलिज भएको 'प्याड म्यान' लाई पनि लिन सकिन्छ। महिलाले महिनावारी हुने बेला लगाउने प्याडसँग जोडिएको कथा कतिलाई त नाम सुन्दै मन परेन होला। तर यो अत्यधिक प्रसिद्ध भयो। कारण अक्षय कुमारले निर्वाह गरेको लक्ष्मीकान्तको चरित्रमा दर्शकहरू झुमे।लक्ष्मीको दुःखमा दर्शक रून्छन्, सफलतामा खुसी हुन्छन्। उसले संघर्ष गर्दा दर्शक सफलताको कामना गर्छन्। सत्यकथामा आधारित यो विशेष पात्रले अनेक हन्डर खाएर पनि अन्ततः आफ्नो 'मिसन' सफल बनाएरै छोड्छ। सस्तोमा प्याड बनाउने मेसिन बनाएर लाखौं गरिब महिलाको स्वास्थ्यमा सकारात्मक प्रभाव पार्छ। रजस्वला नितान्त प्राकृतिक चिज हो, यसलाई लज्जाको विषय ठान्नुको सट्टा यसबाट हुन सक्ने समस्या र रोगब्याधबाट दिदीबहिनी, छोरी, आमा, श्रीमतीलाई बचाउन पर्छ भन्ने शक्तिशाली सन्देश फिल्मल् प्रवाह गरेको छ।प्रसाद २ मा पनि मैले विपीन कार्कीले निर्वाह गरेको बाबुराम परियार चरित्रमा आजको दलित समुदायले खोजेको एउटा क्रान्तिनायक खोजेको थिएँ। त्यस्तो पात्र जसले उत्पीडित समाजलाई आन्दोलित हुने हुटहुटी प्रदान गरोस्। जसले अन्ततः ज्यानै फालेर भए पनि जातीय घृणा र हिंसाविरूद्ध संघर्ष चर्काओस्। जसले दलितलाई मुक्ति आन्दोलनबारे केही नयाँ विचार र भिजन देओस्।सुरूमा मैले केकी अधिकारीले निर्वाह गरेको नारायणी पात्रमा पनि यो सम्भावना देखेको थिएँ। ऊ त अझ दमाईसँग बिहे गरेकै कारण जात 'झारिएकी' महिला, बलात्कारको शिकार भएर पनि न्याय नपाएकी महिला। त्यसैले पनि जातीय र लिंगीय संघर्षको दोभान बन्छे होला भन्ने लागेको थियो।तर न बाबुराम सशक्त बन्दै गयो, न नारायणी। उनीहरूको लड्ने इच्छाशक्ति पनि शिथिल बन्दै गयो। मनोबल ढल्दै गयो। बलात्कारी रमेश (अर्पण थापा) आफैंले गाउँलेहरू सामु पोल खोल्दा पनि दम्पतीले खासै केही गर्न सकेनन्। न कुनै गतिलो तरिक गर्न सके, न न्यायका लागि बलियो खम्बा बनेर उभिन सके। उल्टो रमेशको उक्साहटमा नारायणीले समेत श्रीमानलाई विश्वास गरिन।सबैबाट अलग्गिएको बाबुराम केही गर्नै नसक्ने अवस्थामा पुग्यो। धन्न, एक जनाले सत्य कुरा बाहिर ल्याएर उसको साख बच्छ। बाबुराम समाजमा फेरि स्थापित हुन्छ। यसरी दर्शकले खासै नचिनेको एक जना 'माइनर' क्षेत्री पात्रको मद्दतले मुख्य पात्रहरूको उद्धार हुन्छ।यो कथा खल्लोखल्लो छ। 'ह्याप्पी एन्डिङ' त्यति विश्वासिलो र अर्थपूर्ण लाग्दैन, सोसल ड्रामाका लागि सुहाउँदो छैन। बाबुरामले राजनीतिक शक्ति हासिल गरेपछि उसको जीवनमा आउने परिवर्तन अस्वाभाविक लाग्छ। पचाउन कठिन हुने यस्तो चमत्कार एकाध गाउँसमाजमा भएको पनि होला। तर मैले चिनेका कैयौं दलित छन् जसलाई राजनीतिक पदले उनीहरूले भोग्ने सामाजिक बहिस्कारमा कुनै फरक पारेको छैन।दलितलाई घरभित्र लग्दा घरका देवीदेउता रिसाउँछन्, कूल बिग्रिन्छ, पितृले पिर्छ भन्ने विचार सर्वव्यापी छ। शूद्रसँग छोराछोरीले बिहे गरे कूलकुलाइन रिसाउँछन्, स्वर्ग जाने बाटो बन्द हुन्छ भन्ने छ। यो कुरा असत्य हो, अधर्म हो भन्ने कुरा नारायणीका बाआमा र नाताकुटुम्बले कसरी बुझे? गाउँलेले कसरी यो पक्ष त्यागेर छुवाछुत मुक्तिका लागि तयार भए? यसका कुनै आधार नखुलाई देखाइएको 'ह्याप्पी एन्डिङ' अतिरन्जित लाग्छ।'प्रसाद २' को एउटा आलोच्य पक्ष के छ भने दलित मुद्दामा बनाइएको फिल्म भए पनि एकै जना दलित कलाकार छैनन्। दलितको भूमिका निर्वाह गर्ने दलित नै हुनुपर्छ भन्ने होइन। विपीन कार्कीले दमाई ठिटोको चरित्रलाई मेहनत गरेरै न्याय गरेका छन्। जातीय घृणा र यौनहिंसाको दोहोरो मारमा परेकी केकी अधिकारीको भूमिका त अझ सशक्त छ, वास्तविक छ। तैपनि जातीय अपमान र घृणा प्रत्यक्ष भोगेका कुनै कलाकारलाई समेटेको भए सूनमा सुगन्ध हुन्थ्यो।अर्को कुरा संयोग मात्रै हुन सक्छ, एकप्रकारले यो फिल्ममा क्षेत्रीको श्रेष्ठता कायम गर्न खोजेजस्तो देखिन्छ। यसै पनि निर्देशक, निर्माता, कलाकार लगायत फिल्ममा संलग्न अधिकांश मानिस क्षेत्री समुदायका छन्। कथाको केन्द्रमा पनि क्षेत्री नै छन्। अलि गहिरिएर हेर्दा यो फिल्मले बाहुनप्रति घृणाभाव सम्प्रेषण गरेको छ। पौराणिक कालदेखिको परम्पराअनुसार गाउँमा क्षेत्रीको (काजीको) सत्ता छ र उसको प्रमुख सल्लाहकार बाहुन पण्डित छ। तर चुनावमा काजीको छोरो पालिका अध्यक्ष उठ्दा पण्डितको रणनीतिले काम दिँदैन। उसको योजनाले क्षेत्रीका विरूद्ध उठेको बाबुराम परियारलाई निस्तेज पार्न सक्दैन। तसर्थ बाध्य भएर काजी र छोरोले खराब चरित्रको भए पनि क्षेत्री ठिटो रमेशलाई रणनीतिकारका रूपमा प्रयोग गर्छन्।अर्पण थापाको आकर्षक अभिनयले दर्शकलाई केही मनोरन्जन दिन्छ। उनले निर्वाह गरेको रमेश पात्रको चाणक्य नीतिले झन्डैझन्डै बाबुरामलाई घर, परिवार र समाजबाटै अलग बनाइदिने अवस्थामा पुर्‍याइदिन्छ। अर्को क्षेत्री पात्रकै विशेष पहलमा सबै कुरा मिल्छ। तर बाहुनलाई यो कुरा सह्य हुँदैन।यसरी फिल्मले बाहुनको पछाडि नलाग, यिनीहरू अन्धविश्वासी हुन्छन् र बदलिएको समयसँगै परिवर्तन हुन मान्दैनन्, बरू क्षेत्रीको पछि लाग्दा मुक्तिको बाटो खुल्न सक्छ, उनीहरू तुलनात्मक रूपमा कम पुरातनपन्थी हुन्छन् भन्ने देखाउन खोजेको छ।‍ यो पनि समस्याग्रस्त छ।समग्रमा, गतिलो विषय भए पनि लेखन र निर्देशनमा धेरै कमीकमजोरी भएकाले प्रसाद २ सोचे जति प्रभावकारी हुन सकेको छैन। यस्तो तरिकाले कुनै फिल्म जनप्रिय हुँदैन। तैपनि फिल्मले उजागर गर्न खोजेको विषय गम्भीर छ, समसामयिक छ। यस्तै विषयमा सुदर्शन थापाले जस्तै अन्य कलाकर्मी, साहित्यकार, लेखक, मिडियाकर्मी लगायत सबै बौद्धिक वर्गले आफ्नो प्रतिभा खर्च गरे वास्तवमै समाज बदलिन समय लाग्ने छैन। (लेखक डा. मित्र परियार समाजशास्त्री तथा दलित अभियन्ता हुन्।)",opinion
"केही वर्षअघिको कुरा, पूर्वी तराई झापाको एक सामुदायिक स्कुलले सबै विद्यार्थीलाई ‘तपाईं’ सम्बोधन गर्नुपर्ने नियम लगायो। पाँच कक्षासम्म पढाइ हुने स्कुल थियो त्यो। शिक्षामा काम गर्ने कुनै गैरसरकारी संस्थाले यसको पहल गरेको थियो।त्यही संस्थाको पहलमा स्कुलमा केही सुधारका काम भए। स्कुल परिसर र विद्यार्थीहरूको सरसफाइ राम्रो भयो। केही भौतिक सुधार पनि भयो। धेरैजसो विद्यार्थी विपन्न र सीमान्तकृत बासिन्दाका छोराछोरी थिए।सुधारको यो काम समाचार बन्यो। समाचारमा लेखिएअनुसार स्कुलमा सकारात्मक परिवर्तन आयो, शिक्षण–सिकाइमा सुधार भयो र विद्यार्थी संख्या बढ्यो।स-साना विद्यार्थीलाई ‘तपाईं’ सम्बोधन गर्नु शिक्षकका लागि असहज भए पनि नियम उल्लंघन गर्न नपाइने सर्त थियो। त्यो गैरसरकारी संस्थाले यस्तै केही सर्त र नियमहरूका आधारमा सुधारको पहल गरेको थियो।झापामा भएको यो पहलको प्रभाव फाटफुट रूपमा अन्यत्रका थोरै स्कुलमा पनि पर्‍यो। अहिलेको अवस्थाबारे ऊ जानकार छैन तर राजधानी काठमाडौंमा पनि उसले एउटा आधारभूत सामुदायिक स्कुल भेटेको छ जहाँ विद्यार्थीलाई ‘तपाईं’ सम्बोधन गर्नु अनिवार्य छ।त्यहाँका प्रधानाध्यापकका अनुसार शिक्षण–सिकाइमा यस्तो सम्बोधनको सकारात्मक प्रभाव छ। विद्यार्थीहरूले सम्मान अनुभव गर्छन्। ‘तपाईं’ भनेपछि शिक्षक पनि प्रकारान्तरले संयमित हुन्छ। सम्बोधनअनुसार नै सबै व्यवहार गर्न बाध्य हुन्छ।यस सन्दर्भमा उसलाई आफू स्कुले हुँदाको अलिक पुरानो कुरा स्मरण हुन्छ।विक्रमाब्द तीस दशकको अन्तिम वर्ष ऊ नौ कक्षाको छात्र थियो। शैक्षिक वर्षको सुरूमै नयाँ शिक्षक अर्थशास्त्र पढाउन आए। सम्भवतः स्नातकोत्तर तहको अन्तिम परीक्षा सकेर आएका थिए।यसै पनि नयाँ शिक्षकलाई अलिक दपेट्न खोज्ने स्वभाव हुन्छ विद्यार्थीहरूको। शिक्षकको व्यक्तित्व र विद्यार्थीहरूको सामूहिक स्वभावको टकराव नै चल्छ, जित–हारकै स्तरमा।ती शिक्षक साह्रै नरम मिजासका थिए। बिस्तारै बोल्थे। विद्यार्थीलाई ‘तपाईं’ सम्बोधन गर्थे। एउटै कक्षाकोठामा ६० जनाभन्दा बढी विद्यार्थी थिए। त्यति धेरै विद्यार्थीलाई नियन्त्रणमा राखेर पढाउनु यसै पनि सजिलो काम थिएन, उनी त नयाँ थिए।उनले ‘तपाईं’ भन्नु विद्यार्थीका लागि निकै अनौठो थियो, सुरूमा त हाँसो नै भएथ्यो। ‘तपाईं’ त के शिक्षकहरू ‘तिमी’ पनि भन्दैनथे। केही शिक्षक छात्रालाई चाहिँ ‘तिमी’ भन्थे। अर्थशास्त्रका शिक्षक ‘तपाईं’ बाट तल झरेनन्। बिस्तारै कक्षा शान्त हुँदै गयो। ऊ दस कक्षा पूरा गरेर हिँड्यो। लगत्तै ती शिक्षक पनि स्कुल छाडेर कलेज पुगे।ऊ स्कुल शिक्षक हो। उसले विद्यार्थीहरूलाई कहिल्यै तपाईं भनेको छैन। हुन त ऊ कहिलेकाहीँ ‘तपाईं’ मात्रै होइन, ‘हजुर’ पनि भनिदिन्छ– हजुरले होमवर्क गर्नुभएन? हजुरले भ्याउनुभएन? हजुर हिजो किन सवारी भएन? इत्यादि।यसलाई उसका विद्यार्थी ठट्टा ठान्छन्, रमाइलो मान्छन् र सहजै जवाफ दिन्छन्। छात्रका लागि उसको सम्बोधन मिसमासमा हुन्छ। छात्रालाई ‘तिमी’ नै भन्छ, ‘तँ’ भन्न मुख लाग्दैन। साना नानीबाबुहरूलाई प्रेमले, मायाले ‘तिमी’ भन्ने नेपाली स्वभाव छ।के साँच्चै स्कुलका विद्यार्थीलाई ‘तपाईं’ सम्बोधन गर्दा शिक्षण–सिकाइ प्रभावकारी हुन्छ? विद्यार्थीहरूले सम्मान अनुभव गर्छन्? शिक्षक संयमित हुन्छ? अभिभावकमा कस्तो प्रभाव पर्छ?उसले यसमा केही परीक्षण पनि गरेको छ।सामान्यतया स्कुलमा शिक्षक र विद्यार्थीबीच अलिक गाढा सम्बन्ध हुन्छ। शिक्षकले एकै विद्यार्थीलाई चार-पाँच वर्षजसो पढाएको हुन्छ। स्कुल भर्ना हुँदादेखि देखेको हुन्छ, बोलेको हुन्छ। विद्यार्थीको आनीबानी, आचरण, सिकाइ क्षमता आदिबारे राम्रो जानकार हुन्छ। धेरै अभिभावकसँग पनि जानपहिचान भएको हुन्छ।ग्रामीण क्षेत्रमा त यस्तो जानकारी र सम्बन्ध झनै गाढा हुन्छ। गाढा सम्बन्धले सम्बोधनमा प्रभाव पार्छ। ‘तपाईं’ भनेर परिचय गरेका व्यक्ति साथित्व गाढा हुँदै जाँदा ‘तिमी’ हुँदै ‘तँ’ मा पुगेका हुन्छन्। धेरैलाई यसको अनुभव छ।उसले ‘तँ’ भन्ने सीमित समवयी साथी छन्। यसो कल्पना गर्छ– त्यो साथीलाई मैले ‘तपाईं’ भने के ठान्दो हो वा उसले ‘तपाईं’ भन्यो भने मलाई कस्तो लाग्दो हो!यो कल्पना मात्रले पनि उसलाई असहज महसुस हुन्छ। ‘तँ’ मा हुने आत्मीयता र प्रेम ‘तिमी’ वा ‘तपाईं’ मा कहाँ हुनु! ‘तिमी’ चल्ने साथी पनि छन्, ‘तपाईं’ भन्नु र सुन्नु त कटाक्ष पो ठहरिन्छ।उसले केही विद्यार्थीलाई सोध्यो– शिक्षकले विद्यार्थीलाई तँ, तिमी वा तपाईं के भनेको राम्रो?पालैपालो जवाफ माग्यो। अधिकांशको आशय थियो– ‘तिमी’ भन्नु ठिकै हुन्छ, ‘तपाईं’ भन्नु आवश्यक छैन, ‘तँ’ भने पनि हुन्छ।उसले कसैलाई पनि तँ भन्नु राम्रो होइन भन्ने विचार प्रकट गर्‍यो र केही तर्क दियो।अलिक टाठो र आफ्नो विचार राख्न नधकाउने स्वभावको एक छात्र उठ्यो र भन्यो– सर! शिक्षकले तँ, तिमी, तपाईं के भनेको छ त्यो ठूलो कुरा होइन; कसरी भनेको छ त्यसको महत्व हुन्छ। हामीलाई थाहा हुन्छ कसरी भनेको हो भन्ने।सबैले त्यसमै समर्थन जनाए।साँच्चै! ‘तपाईं’ भने पनि त्यसमा प्रेम छैन, सद्भाव छैन भने त्यसको के काम! प्रेमले भनेकोमा त ‘तँ’ पनि उम्दा सुनिन्छ।एक समय उसले धेरै छात्रछात्रासँग व्यक्तिगत र सामूहिक रूपमा कुरा गर्‍यो, छलफल गर्‍यो। विचार बुझ्यो।उसले केही अभिभावकसँग पनि यस विषयमा छलफल गर्‍यो। धेरैजसो अभिभावक निरपेक्ष देखिए। केहीको विचार चाहिँ ‘तपाईं’ भन्नु आवश्यक छैन, ‘तिमी’ भने हुन्छ भन्ने थियो।उसले यस्तो परीक्षण धेरैपटक गरेको छ र निष्कर्ष उस्तैउस्तै आउने गरेको छ।नेपाली भाषा लेखन र बोलीचालीमा सामान्यतः आदरार्थीका चार रूप छन्– तँ, तिमी, तपाईं, हजुर। राजसंस्था रहँदा ‘मौसुफ’ पनि थियो।नेपाली भाषामा आदरार्थीका यी सबै आधारमा क्रियापदको रूप चल्छ। अंग्रेजी भाषामा जस्तो एउटै ‘यु’ र त्यसको एउटै क्रियापदले काम चल्दैन।नेपाली भाषामा आदरार्थीका तहहरूको खास खास भिन्नता छ र महत्व पनि। सम्भवतः स्कुले विद्यार्थीलाई सम्बोधन गरिने आदरार्थी शब्दको भिन्नताले शिक्षण–सिकाइमा कस्तो प्रभाव पारेको छ वा पार्छ भन्ने कुराको वैज्ञानिक र विश्वसनीयता अध्ययन भएको छैन। भएको भए पनि उसको जानकारीमा छैन।उसले सामान्यतः धेरै स्कुलमा पुरूष शिक्षकले छात्रलाई ‘तँ’ र छात्रालाई ‘तिमी’ भन्ने अभ्यास देखेको छ, महिला शिक्षकले छात्रालाई ‘तँ’ र छात्रलाई ‘तिमी’।यही मात्रै हो भनेको होइन, अभ्यासमा बहुधा यस्तो पाएकोसम्म हो।कुनै स्कुलमा केही भिन्न वा खास अभ्यास छ भने स्कुलकै तहमा भएको हो। यसमा सरकारी स्तरमा कुनै ठोस नियम वा आचारसंहिता छैन। स्थानीय तहहरूले पनि यसमा कुनै ठोस पहल गरेको उसलाई जानकारी छैन।निश्चय नै, शिक्षण–सिकाइका क्रममा शिक्षकको बोलीवचनमा शिष्टाचार, सम्मान र सद्भाव प्रकट भएको हुनुपर्छ। विद्यार्थीले शिक्षकबाटै सिकिरहेको हुन्छ भन्ने ख्याल गरेको हुनुपर्छ।कोही शिक्षकले मोटो विद्यार्थीलाई, ठट्टैमा सही, ‘हात्ती’ भनिदियो, होचोलाई डल्ले–डल्ली भनिदियो भने साथीले त्यही शब्द प्रयोग गर्छ। मोटो र होचोले हीनताबोध गर्न सक्छ। यसले अवश्य पनि सिकाइमा नकारात्मक प्रभाव पर्न सक्छ।त्यही शब्द शिक्षकले नभई साथीले मात्रै भनेको हो भने साथीकै स्तरमा सीमित रहन्छ।प्रधानमन्त्री रहेका बखत एमाले अध्यक्ष केपी शर्मा ओलीले नेपाली सञ्चारमाध्यमले उच्चपदस्थ राजनीतिक व्यक्तिहरूलाई ‘तिमी’ लेख्ने गरेकोमा निकै चर्को असन्तुष्टि जनाएका थिए। खासमा राष्ट्रपतिलाई ‘तिमी’ लेखेकोमा उनको विरोध थियो। महिलाको सम्मान गर्न नजानेको भन्थे, अंग्रेजीको ‘यु’ जस्ताको तस्तै नक्कल गरेको उनको आरोप थियो। उनको अर्को आरोप थियो– सञ्चारमाध्यमले नेपाली भाषामा प्रयोग हुने आदरार्थीको विशिष्ट पहिचान नामेट गरिदिए। अनि प्रश्न गर्थे– एउटा विदेशीले नेपाली पत्रपत्रिका पढेर के सिक्छ?अनि आफैं जवाफ पनि दिन्थे– नेपाली भाषामा ‘तिमी’ बाहेक ‘तपाईं’ पनि छ भन्ने थाहा पाउँदैन।ओलीको मतमा असहमतहरू उनका लागि प्रयोग भएको ‘तिमी’ पच्न नसकेको र उनको सामन्ती चरित्र प्रकट भएको आरोप लगाउँथे। आफूलाई ‘तपाईं’ भन्नुपर्छ भन्ने उनको रोइलो हो भन्थे।सञ्चारमाध्यमहरूले सबैलाई ‘तिमी’ लेख्न सुरू गरेपछि बहस पनि चलेको थियो। विरोध र समर्थनमा तर्कहरू आएका थिए।विरोध गर्नेको साझा मत थियो– सबैलाई ‘तिमी’ लेख्दा एकातिर सम्मानित व्यक्तिको अपमान भयो, अर्कातिर आदरार्थीको तह मासियो।समर्थकको साझा मत थियो– लोकतन्त्रमा सबै बराबर हुन्। कसैलाई ‘तपाईं’ लेख्नुपर्ने हो भने अर्को कसैलाई लेख्न नपर्ने कारण के हो? सबैलाई ‘तपाईं’ लेख्नु व्यावहारिक कठिनाइ हुन्छ।यस्तो समर्थन र विरोधको बेवास्ता गरेका सञ्चारमाध्यमले ओलीको चर्को विरोधको पनि वास्ता गरेनन्।स्कुल तहमा विद्यार्थीलाई गर्ने सम्बोधनले शिक्षण–सिकाइमा पर्ने प्रभावको वैज्ञानिक अध्ययन हुनुपर्ने आवश्यकता उसले देखेको छ। अध्ययनको निष्कर्षका आधारमा एउटा ठोस आचारसंहिता बनाउनु उचित हुन सक्छ।एउटै सामुदायिक विद्यालयमा अनेक वर्गका विद्यार्थी जम्मा हुन्छन् र उनीहरू कलिला हुन्छन्। कथन नै छ– कलिला बालबालिका काँचो माटो हुन्, जस्तो बनायो त्यस्तै बन्छन्।बालबालिकाहरू घरमा आफूलाई ‘तँ’ वा ‘तिमी’ भनेको सुनेर आएका हुन्छन्। स्कुलमा पनि यसमाथिको सम्बोधन अपेक्षा गर्दैनन् तर जति सानो भए पनि उनीहरू आफूसँग प्रेम भएको छ कि हेपिएको छु भन्ने थाहा पाउने क्षमता राख्छन्।ऊ शिक्षक अलिक विवेकी हुनुपर्छ र आफ्नो आचारसंहिता आफैं बनाउनुपर्छ भन्ने विश्वास गर्छ। कोही पनि विद्यार्थीले आफू शिक्षकबाट अपमानित भएको वा हेपिएको अनुभव नगरोस्। प्रेम अनुभव गरोस्।उसको अनुभव के छ भने भर्खरै स्कुल आएका वा भर्खरै बानी पर्न थालेका बालबालिका ‘तिमी’ भनेको राम्रो मान्छन्। यसमा माया देख्छन्। ठूलो हुँदै गएपछि उनीहरू सम्बोधनको शब्दमा होइन, त्यसको भावमा ध्यान दिन्छन्।त्यसैले त सम्बोधनको सन्दर्भका उसको एक छात्रले भनेको थियो– सर! शिक्षकले के भनेको छ भन्ने कुरा महत्वको होइन, कसरी भनेको छ, महत्व त्यसको हुन्छ।त्यसैले भनेको, शिक्षक विवेकी हुनुपर्छ र आफ्नो आचारसंहिता आफैं बनाउनुपर्छ। शिक्षण–सिकाइ केन्द्रमा हुनुपर्छ र प्रेमपूर्ण परिवेशमा हुनुपर्छ।(गोविन्द लुइँटेलका अन्य लेखहरू पढ्न यहाँ क्लिक गर्नुहोस्)",opinion
"यो किताब लेख्न सुरू गर्दा किन लेख्ने भन्ने प्रश्नमा म प्रष्ट थिएँ। तर कसरी लेख्ने भन्नेमा थिइनँ।चार वटा निर्णायक क्षणहरूले 'नुन-तेल' लाई यो रूपमा छापिन सम्भव बनाए।२०७३ सालमा कुस्माबाट सुरू गरेर बागलुङ, गुल्मी र पाल्पा हुँदै बुटवलसम्म एकल पदयात्रा गरेपछि सेतोपाटीमा एक किस्ता नियात्रा लेखेको थिएँ।त्यसै क्रममा लाग्यो— यो यात्रा त किताबै लेख्न लायक पो छ त!यात्राबारे ५० हजारभन्दा बढी शब्द लेख्दा पनि त्यो किताब भने बनेन। शब्द थप्दै गएपछि त्यो किताब बन्छ भन्ने यकिन पनि मलाई भएन।त्यसैबीच पहिलो निर्णायक क्षण आयो २०७५ सालमा।हामी हनिमुन भ्रमणमा भारत पुगेका थियौं। यात्राका क्रममा बसमा सँगै परेकी रूसी युवती अन्नालाई साधारण चिनजानपछि मैले सोधेको थिएँ— के छ हाल रूसको, के छ 'मुड' रूसीहरूको?उनले भनिन्— पुस्ताअनुसारका तीन थरी मुड छन् रूसमा। पहिलो, मेरा हजुरआमा-हजुरबुबाको पुस्ता जसले सोभियत रूसको स्वर्णकाल देखे। उनीहरूलाई बितिसकेको समयको नोस्टाल्जियाले गाँजेको छ र अहिलेको अवस्थाप्रति चरम् असन्तुष्ट छन्।दोस्रो मेरा आमाबुबाको पुस्ता जसले सोभियत शासनको अन्तिम दशकको हाहाकार र नब्बेको दशकको डामाडोल अवस्था भोगे। उनीहरूलाई लाग्छ, जे भए पनि अहिलेको अवस्था त्यसभन्दा राम्रो छ। उनीहरू कुनै पनि खालको अस्थिरताको सम्भावनाबाट त्रस्त छन्। अनि हाम्रो पुस्ता।यति भनेर अन्नाले लामो सास फेरिन्। यस्तो लाग्थ्यो उनलाई आफ्नो पुस्ताको 'मुड' बताउन सकस परिरहेको थियो।उनले भनिन्, 'हाम्रो पुस्ता बिलखबन्दमा छ र क्रुद्ध छ। पुटिनको शासनमा यति भ्रष्टाचार छ, यस्तो मनपरी छ, संसार अघि बढ्दै गर्दा रूस पछितिर खस्किँदै गइरहेको छ। न शिक्षाअनुसारको काम, न कामअनुसारको प्रगतिको सम्भावना। न समाजमा छाप छाड्ने र केही गर्ने अवसर। रूसमा युवाहरू निसास्सिइरहेका छन्।'चीनमा अंग्रेजी भाषा पढाउँदै गरेकी अन्नालाई अनि मैले सोधेँ— अहिलेको चिनियाँ समाजसित रूसी समाजको कसरी तुलना हुन्छ त?उनले भनिन्, 'कहिलेकाहीँ म केही महिना रूसमा बिताउँछु। जब बिदा सकेर काममा चीन फर्कन्छु, आफू बसेको सहरको अनुहार फेरिइसकेको हुन्छ। पहिलेका पसल, होटल र क्याफेहरू भत्केर तिनका ठाउँमा नयाँ संरचनाहरू स्थापित भइसकेका हुन्छन्। सबै कुरा नयाँनयाँ जस्तो। जबकि रूसको कुनै सहरमा पन्ध्र वर्षपछि फर्केर जाँदा पनि ऊबेलाको क्याफे जस्ताको तस्तै हुन्छ। माहोल पनि उस्तै। एक हदसम्म त रमाइलो र आफ्नोपनको अनुभूति पनि हुन्छ, तर समाज यति गतिबिहीन हुनु पनि राम्रो हो र?'भारतबाट फर्केपछि म उनले भनेको कुरामा खुब घोत्लिएँ। देशका तीन पुस्ताको मनस्थिति कति सटिक रूपमा बताइन् उनले। अनि रूसी र चिनियाँ समाजलाई कति सहज रूपमा तुलना गरिन्।हाम्रो देशमा पनि पुस्तान्तर भएको छ र छिमेकका देशभन्दा फरक हाम्रो समाजका मौलिक विशेषताहरू पनि छन्। तर त्यस्ता विषयको उम्दा साहित्य पातलो छ।मलाई लाग्यो— मेरो यात्रा साहित्यमा यी विषय उनेर किताब तयार पार्न पाए कस्तो गजब हुन्थ्यो।अन्नासितको कुराकानीले मलाई किताब लेख्न एउटा मोटामोटी गोरेटो देखाइदियो। बुवाको, आफ्नो र छोराको पुस्ताको अनुभव समेटेर गाउँको कथा लेख्ने। तर त्यही बेला अर्को एउटा निर्णायक घटनाक्रमले किताब लेखनको गोरेटोलाई राजमार्ग बनाइदियो।पछिल्ला वर्षहरूमा म खुब पोडकास्टहरू सुन्छु। तीमध्ये एउटामा एक लेखकले लेखनसम्बन्धी एउटा किताब सिफारिस गरे, विलियम जिन्सरको 'अन राइटिङ वेल'। मैले अद्योपान्त त्यो किताब पढेँ। अँध्यारोमा भट्किरहेको यात्रीले बलिरहेको राँको भेटेजस्तै भयो र मेरो लेखनले गति लियो।चार वर्षको लेखनपछि पाण्डुलिपि अरूलाई पढाउन लायक बन्यो भन्ने मलाई लाग्यो। साथीहरूलाई पढ्न दिएँ। उनीहरूमध्ये एकको प्रतिक्रिया बाँकीभन्दा फरक थियो।'यस्तो पनि किताब हुन्छ?' भन्ने मनसायको त्यो प्रतिक्रियाले मलाई उतिखेर तिरीमिरी बनायो। तर फर्केर हेर्दा लाग्छ, त्यस्तो कटु तर इमानदार प्रतिक्रिया नपाएको भए यो किताब अहिलेभन्दा धेरै फितलो बनेर निस्किने निश्चित थियो।तर औसत नेपालीजस्तै म पनि सबै सत्य कुरा बोल्न डराउँछु। त्यसैले त्यस्तो महत्वपूर्ण प्रतिक्रिया दिने साथीको नाम किताबको धन्यवाद खण्डमा समेत समेट्न सकेको छैन।चौथो निर्णायक घडी चाहिँ केही महिनाअगाडि आयो जब मैले डा. नवराज केसीको 'शून्यको मूल्य' पढेँ।कसैले किताब किन लेख्छ? प्रयोजन अनेक हुन सक्छन्। तर मेरो विचारमा एउटा राम्रो किताबले मानिसलाई बदल्ने क्षमता राख्नुपर्छ। किताब यस्तो बनोस् कि त्यसलाई पढेपछि पाठकले त्यो किताब पढ्नुभन्दा अघि र पढेपछिको आफू भनेर आफ्नो स्वत्वलाई नै दुई खण्डमा बाँडोस्।किताबले सत्यको ढोका यसरी उघारोस्, पाठकका आँखा यसरी खोलिदेओस् कि त्यसपछिका दिनमा आँखा चिम्लिँदा पनि उसका अगाडि झल्झली त्यो सत्यको मार्ग प्रकट भइरहोस्। त्यसलाई बिर्सन खोजेर पनि उसले बिर्सन नसकोस्।किताबले पाठकका सीमित जिज्ञासालाई शान्त गर्ने होइन कि असीमित जिज्ञासाहरूका लागि बाटो खोलिदेओस्। सत्य यो र यो मात्रै हो भनेर हैकम जमाउनुको सट्टा सत्यको खोजीमा आफैं लाग्न प्रेरित गरोस्, त्यो खोजीलाई सार्थक बनाउन आवश्यक शिल्प बाँडोस्।आदर्श संसारमा त्यस्ता किताबहरू मात्रै छापिनुपर्ने हो, थोरै भए पनि। तर आदर्शभन्दा कोसौं टाढा रहेको हाम्रो संसारमा सबै खालका किताब हामी लेख्छौं, छाप्छौं र पढ्छौं।डा केसीको किताब पढेपछि मैले आफैंलाई एउटा गम्भीर प्रश्न सोधेँ— जसरी यो किताबले मेरो संवेदनालाई झंकृत गर्‍यो, मनलाई दारूण दुःख र जीवनदायी प्रेमका दुई अतिबीच चचहुई खेलायो, मानव जीवनका सम्भावनाहरूबारे मेरो बुझाइलाई विशालता प्रदान गर्‍यो अनि मेरो चेतनामा नखुलेका अनेक द्वारहरू खुलायो, त्यस्तै मेरो किताबमा के छ?यो प्रश्नले राती निदाउन नदिएपछि मैले केही साता घुँडा धसेर फेरि किताबमा काम गरेँ।यसरी रूसकी अन्ना, अमेरिकाका विलियम जिन्सर अनि नेपालका एक नाम खुलाउन नमिल्ने मित्र र डा नवराज केसीले फरकफरक समयमा मलाई यो किताब लेखनमा निर्णायक धक्काहरू दिए। चारै जनालाई धन्यवाद।.....संसारमा भाषा र सञ्चार कहिलेदेखि अस्तित्वमा होलान्? बाह्र हजार वर्षदेखि जब कृषि क्रान्ति भयो? ७० हजार वर्षदेखि जब सचेत ज्ञान क्रान्ति भयो? दुई लाख वर्षअगाडि जब हाम्रो प्रजाति 'होमो सेपियन्स' विकसित भयो?मेरो विचारमा पृथ्वीमा भाषा र सञ्चारको अस्तित्व झन्डै पौने चार अर्ब वर्ष लामो छ। किनकि पृथ्वीमा जीवनको त्यति नै लामो इतिहास भूगर्भ विज्ञानले खोतलेको छ।जब यहाँ जीवन सुरू भयो, त्यतिखेरैदेखि सञ्चार पनि स्थापित भयो। वास्तवमा जीवन सञ्चारमै टिकेको छ। पृथ्वीमा जब 'न्युक्लिक एसिड' नामक जीवनको आधारभूत रसायन विकास भयो, उसमा जीवन निर्माण र सञ्चालनका लागि आवश्यक सूचना थियो। तर त्यसलाई सञ्चार गरेर प्रोटिन नबनाएसम्म जीवन सिर्जना हुँदैन थियो। त्यसैले कोषहरूको केन्द्रमा हुने न्युक्लिक एसिडले प्रवाह गर्ने सूचनाका आधारमा जीवनका लागि आवश्यक प्रोटिन लगायत बाँकी संरचनाहरू बन्दै र विकसित हुँदै गए।जीवनको निरन्तरता र विकासका लागि सञ्चार अनिवार्य भयो। जहाँ सञ्चार रोकियो, त्यहाँ जीवन रोकियो। त्यसैले जीवन भन्नु नै सूचना वा भाषाको निरन्तर सञ्चार हो।जहाँ सञ्चारको हिस्सासम्म बच्यो, जीवन कायम रह्यो। त्यसैले पृथ्वीका ९५ प्रतिशतसम्म प्रजातिहरू लोप हुने गरी आएका पाँच ठूला विलुप्तिका घटनाहरूपछि पनि यहाँ फेरि जीवन मौलायो।यहाँ जीवन जति विविध बन्दै गयो, भाषा र सञ्चार उति नै बृहत्तर बन्दै गयो। जति जटिल जीवन, उति नै गहिरो भाषा र उति नै व्यापक सञ्चार।यदि पृथ्वीमा जीवन विकासको पूरा अवधि अर्थात् पौने चार अर्ब वर्षलाई सय वर्षे मानिसको उमेर मान्ने हो भने उसको जीवनको आखिरी दुई दिन बराबरको समय भयो। पृथ्वीमा हामी अर्थात् होमो सेपिन्स आएको। अर्थात् यो पृथ्वीमा ब्याक्टेरियाहरूले जीवन सुरू गरेको सय वर्ष भयो भने मानिसले जीवन सुरू गरेको दुई दिन। ब्याक्टेरियाले आफ्नो भाषा विकास गरेको सय वर्ष भयो भने हामीले आफ्नो भाषा विकास गरेको दुई दिन भयो।एउटा दुई दिनको बच्चा र अर्को सय वर्षको वृद्ध छन् भने अस्तित्व टिकाउने, जीवन जिउने, भाषा बनाउने र विकास गर्ने अनि त्यसलाई सञ्चार गर्ने काम कसले कसबाट सिक्नुपर्ला?मानिस जातिको आजको विडम्बना के छ भने, दुईदिने बालकले सयवर्षे वृद्धलाई सम्झाइरहेको छ पृथ्वीमा कस्तो सञ्चारमार्फत जीवनलाई अघि बढाउने भनेर। मानिसको यही अहंकारका कारण आज उसको अस्तित्व र भविष्य खतरामा परेको छ।यो विषयलाई यसरी पनि हेर्न सकिन्छ— दैनिक जीवनमा जेलाई हामीले भाषा भनेर बुझ्छौं, त्यो पृथ्वीमा चलायमान भाषाहरूको समुद्रमा एउटा सानो छाल मात्रै हो।तपाईंको वरिपरि जुन रूखहरू छन्, तिनको पनि भाषा छ भन्ने तपाईंलाई कहिल्यै लाग्यो? तिनको विलक्षण क्षमता देखेर तपाईं कहिल्यै वशीभूत हुनुभयो? पातलाई जराले सोसेको पानी आवश्यक छ र जरालाई पातले बनाएको खाना आवश्यक छ भन्ने सन्देश रूखमा कसरी प्रवाहित हुन्छ होला? सूर्यमुखी फूललाई जताजता सूर्य जान्छ, उतैउतै फर्किनुपर्छ भन्ने बोध वा लज्जावती झारलाई कसैले छोयो भने पात बन्द गर्नुपर्छ भन्ने बोध कसरी हुन्छ होला?विज्ञानले अहिले केसम्म प्रमाणित गरेको छ भने जंगलमा रहेका अजंगका रूख र माटोमुनिका आँखाले नदेखिने च्याउ प्रजातिका प्रााणीहरूबीच मात्र होइन, एउटा अग्लो स्वस्थ रूख र होचो रोगी रूखबीच समेत जीवनदायी तत्वहरूको आदानप्रदान हुन्छ। जंगलको पर्यातन्त्रमा प्रजातिहरूबीच अस्तित्वका लागि संघर्ष मात्रै हुँदैन, सहकार्य पनि हुन्छ। प्रभावकारी सञ्चारबिना यस्तो कसरी सम्भव हुन्थ्यो?सामान्यतया हामी बुझ्छौं, पछिल्ला वर्षहरूमा संसारमा भाषाको खुब विकास भएको छ। प्रविधिले त्यसलाई झनै विकास गर्नेछ भन्ने आशावाद छ हामीमा। आर्टिफिसियल इन्टेलिजेन्सले मानिसको बोली निस्केसँगै त्यसलाई तुरून्त जुनसुकै भाषामा अनुवाद गर्ने क्षमता सिर्जना हुने संघारमा छ।अहो, भाषाको कस्तो विलक्षण र घर्षणहीन प्रयोगको युगमा प्रवेश गर्दैर्छौं हामी! हामीलाई यस्तै लाग्छ।तर जब एउटा कोपिला चुँडेर फालिँदा बिरूवाबाट निस्कने आर्तनाद हामी सुन्दैनौं, जब प्रदूषित नदीमा हजारौं टन माछा मरेर डुङ्डुङ्ती गन्हाउँदा हामीले आफ्नो अस्तित्वमाथिको खतरा देख्दैनौं, जब प्रकृतिले हामीसित संवाद गर्ने भाषा हामीले बुझ्दैनौं र जब यी सबका कारण हाम्रो अस्तित्वमाथि खतराको बादल मडारिन्छ, तब हजार भाषामा बनेका भिडिओहरू बुझे पनि त्यसको के अर्थ?जब सत्तामा हुनेहरूले शक्तिको मात्रै भाषा बुझ्छन्, शक्तिमा हुनेहरू पैसा र तत्कालीन नाफाको आत्मघाती भाषा मात्र बुझ्छन्, अनि सिंगो संसार तिनै मानिसहरूको इशारामा चल्छ, भाषाको त्यस्तो समृद्धिको के काम?जब सास फेर्नलाई शुद्ध हावा छैन, पिउन सफा पानी छैन र खाना उब्जाउन विषरहित माटो नै छैन भने हाम्रा आफ्नै कुराहरू पनि तात्तातै पचासौं भाषामा अनुवाद हुनुको महत्व के छ?मेरो विचारमा इतिहासमै मानिस जाति भाषाको यति गरिब कहिल्यै भएको थिएन।एकचोटि कल्पना गरौं त, हाम्रा बाजेबज्यै कसरी प्रकृतिसित संवाद गर्थे। कसरी उसका विराटताप्रति नतमस्तक थिए। अनि कसरी उसले कोरिदिएको लक्ष्मणरेखालाई जीवनको दैवी सीमारेखा मान्थे।आज न हामी हाम्रो अस्तित्वसित जोडिएका कुराहरू व्यक्त गर्न सक्छौं, न सुन्न र अनुभूत गर्न। हामी प्रेमको भाषाबाट विच्छेदित छौं, दया र करूणाको भाषाबाट परै छौं। हामीले लज्जा र जिम्मेवारीबोधको भाषा बुझ्न छाडेको त युग भइसक्यो।हामी केही बोध गर्दैनौं तर बोल्छौं। बोल्छौ मात्रै होइन कराउँछौं, चिच्याउँछौं। घोक्रो फुल्ने गरी। सञ्जालहरू दूषित र विषाक्त हुने गरी। तर के त्यो सञ्चार हो?सम्भवतः इतिहासमा पहिलोपल्ट मानिस आफ्नै भविष्यप्रति यतिविधि बेमतलबी र संवेदनहीन बनेको छ।अहिले संकट ढोकैमा छ। ३५ करोड मानिसहरू अहिले नै भोकमरीसित पौंठेजोरी खेल्दै छन्। जल, जमिन र वायु गरी जीवनका तीनै अवयवलाई मानिस आफैंले विषाक्त बनाएको छ। पृथ्वीमा अर्बौं वर्षदेखि जीवन सम्भव बनाएका पर्यातन्त्रहरू धराशायी बन्दै छन्। हाम्रो आफ्नै भविष्य चरम अन्यौलको घेराभित्र छ।तर पनि यस विषयमा संवाद गर्न हामीसित साझा भाषा छैन।वैज्ञानिकहरू भन्छन्— रातारात हामी बदलिएर सूर्यबाहेक बाँकी सबै कुरा बल्नबाट नरोक्ने हो, यही गतिमा खनिज ऊर्जाहरू बालिरहने हो भने सभ्यताको अन्त संघारमै छ।तर एउटा विक्षिप्त वा नशाग्रस्त चटके आएर चर्को स्वरमा भन्छ— जलवायु संकट भन्ने कुरा नै मिथ्या हो, मान्छेका कारण त्यो हुने होइन र त्यसलाई रोक्न केही गर्नै पर्दैन।हामी वैज्ञानिकहरूलाई होइन, त्यही लठैतलाई सुन्छौं, उसकै पछि लाग्छौं। हामीलाई उसकै भाषा परिचित र पाच्य लाग्छ। हाम्रो सोच्ने प्रणाली र जीवनशैली नै उसको दर्शनसित मिल्दो छ। आजका दिनमा वैज्ञानिक निल डिग्रेस टाइसनलाई भन्दा जोर्डन पिटर्सन जस्ता चटकेलाई युट्युबमा तीन गुणा बढी मानिसहरूले यसै पछ्याएका होइनन्।हामी निजी गाडी चढ्छौं। पेट्रोल र डिजलले चल्ने निजी गाडी चढ्नेहरूले एकचोटि सोचौं त, खाडी वा अफ्रिकाको जमिनमुनिबाट निस्केर नेपाल आउने बेलासम्म अनि हाम्रो यात्राका क्रममा त्यो इन्धनले के के बर्बाद पार्‍यो होला?के हामीलाई त्यस्ता विनाशकारी साधन चढ्दा अपराधबोध हुन्छ?सम्भवतः हुँदैन।कारण— हामीलाई लाग्छ पृथ्वीलाई बर्बाद पार्ने अरू कोही छ। काठमाडौंको वायु प्रदूषण गरिदिने अरू कोही छ। बागमतीलाई ढल बनाउने अरू कोही छ। माटोमा विषादी भर्ने अरू कोही छ। संसारमा समस्या त अरूमा मात्रै छ, हामी त खाली तिनको सााक्षी वा सिकार मात्रै भएका छौं।यस्तो किन हुन्छ त? किन भने यो विषयलाई सही ढंगले सोच्ने हामीसित भाषा नै छैन।हामीलाई स्कुल र कलेजले कसरी जागिर खाने वा उद्यम गर्ने भनेर सिकाए तर कसरी बाँच्ने भनेर सिकाएनन्। मालिक वा कामदारसित कसरी बोल्ने भनेर सिकाए तर प्रकृतिसित कसरी संवाद गर्ने भनेर सिकाएनन्। रूखसित, माछासित चराचुरूंगीसित कसरी संवाद गर्ने भनेर सिकाएनन्। प्रकृतिको भाषा सिक्न, उसले खिचेका लक्ष्मणरेखाहरूको सम्मान गर्न सिकाएनन्।परिणाम— हाम्रो शरीर त हाडमासुको बन्यो तर दिल पत्थरको बन्यो। त्यहाँ दया, करूणा र प्रेमका लागि ठाउँ नै रहेन। कतिसम्म भने जेलाई हामीले प्रेम भन्दै आएका छौं, त्यसको अधिक हिस्सा खाली बासना हो भन्ने पनि हामीलाई बोध छैन। किनकि प्रेमको भाषा हामीलाई कसैले सिकाएकै छैन।पृथ्वीमा जीवन कसरी जेलिएको छ भन्ने हामीलाई बोध नै छैन किनकि हामीले न अध्यात्मको भाषा सिकेका छौं न त विज्ञानको। हाम्रो समग्र भाषाको सीमा एउटा जुवाडेको जस्तो छ- कसले कति कमायो, जोड्यो वा गुमायो। हाम्रो जीवनका उपलब्धि पनि त्यही खालमा छन्, हाम्रा खुसी र दुःख पनि त्यहीँ छन्। हामी शिक्षकहरूले विद्यार्थीहरूलाई त्यही साँघुरो भाषा सिकाइरहेका छौं, अभिभावकहरूले सन्तानलाई पनि।तपाईंलाई थाहा छ, आज पनि हाम्रो जीवनको आधारभूत संरचना डिएनएमा आठ प्रतिशत अर्थात् एक लाख भाइरसका जिन छन्? तीमध्ये एउटा जिन यस्तो छ जसले सालनालको विकास गरेर मानिसजस्तो स्तनधारी जनावरको उदविकास सम्भव बनाएको छ। अनि यो पनि थाहा छ, सायनोब्याक्टेरिया नामक किटाणुले नाइट्रोजन फिक्सेसन बन्द गरिदिने हो भने आजको आजै पृथ्वीको सबै आँखाले देखिने जीवन तबाह हुन्छ?विज्ञानको भाषा बुझ्न र महत्वबोध गर्न सक्ने भए सायद हामी भाइरस र ब्याक्टेरियालाई समेत माया गर्न सक्थ्यौं, उसको अस्तित्व र आफ्ना सीमाहरू स्वीकार गरेर सहअस्तित्वको विकल्प खोज्थ्यौं। त्यसो भएको भए मानिसले बर्सेनि बीसौं हजार प्रजातिहरू लोप पार्ने विकासको मोडल अपनाउँथ्यो होला र?अब हाम्रो एउटा यस्तो सन्ततिको कल्पना गरौं जो अहिले हामीले जार वा बोतलमा पानी किनेर खाएझैं सिलिन्डरमा अक्सिजन किनेर सास फेर्न विवश छ। यो अवस्था सर्वथा काल्पनिक समेत छैन। दिल्लीमा वर्षैभरजसो ज्यानमारा वायु प्रदूषण हुन थालेपछि सहरभरि 'अक्सिजन क्याफे' हरू खुल्न थालिसकेका छन्।उसको संसारमा जलवायु संकटबाट सिर्जित प्राकृतिक विपत्तिहरू यति व्यापक र भयावह भइसकेका छन् कि उसको सिंगो वर्ष आफ्नो ज्यान जोगाउन र आफ्ना प्रियजनको आपतकालीन उद्धारमा बित्छ। जसका लागि क्यान्सर लगायत असाध्यै गम्भीर रोगहरू लागेको अवस्था आम भएको छ र स्वस्थ अवस्था अपवाद भएको छ।उसले आजको मदमत्त हाम्रो पुस्तासँग संवाद गर्न पायो भने के भन्थ्यो होला? बोल्न पायो भने के बोल्थ्यो होला? त्यस्तो संवादको भाषा कस्तो हुन्छ होला?मैले माथि भनेँ, भाषाको निरन्तर सञ्चार नै जीवन हो। तर अहिलेको चल्तीको भाषामा भन्नुपर्दा भाषा शक्ति पनि हो।हामीसित भाषा छ, शक्ति पनि छ। तर हाम्रो नजन्मेको वा भर्खर जन्मेको सन्ततिसित हामीसम्म पुग्ने भाषा छैन, त्यसैले शक्ति पनि छैन। यो एकोहोरो शक्ति सम्बन्धमा उसको भविष्य हाम्रो हातमा छ, हाम्रो भविष्य पनि हाम्रै हातमा छ।हामी आफ्नो भविष्य अलि कठिन बनाउँदै छौं, उनीहरूको भविष्य किचिमिची पार्दैछौं।हामी सन्ततिहरूलाई जन्म त दिँदैछौं तर तिनलाई बाँच्न चाहिने हावा, पानी र माटो भने बर्बाद पार्दैछौं।तर भाषाको गरिबीका कारण हाम्रो आफ्नै बोध कति निम्छरो छ भने हामीलाई लाग्दैछ, हामी आफ्नो युगको एक साधारण वा आम जीवन बाँच्दैछौं। हामीलाई बोधसम्म छैन कि हामीले आफ्नै सन्ततिको र आफ्नो सभ्यताको भविष्य मेटिरहेका छौं।विज्ञहरू अहिले भनिरहेका छन्— मानिस जातिको अझै भाषामा थोरबहुत जति पकड बाँकी छ, त्यो पनि अहिले गुम्ने संघारमा छ।केही कम्पनीको नाफाका लागि सिर्जिएका अल्गोरिदमका इसारामा भएको भाषाको दुरूपयोगका कारण मानिसले अहिले नै स्वत्व गुमाइरहेका छन्। त्यही बचेखुचेको स्वत्व र भाषा र सञ्चारमाथिको नियन्त्रण पनि मानिसले अब मेसिनलाई सुम्पने संघारमा छ।फेरि पनि केका लागि? केही मानिसहरूको असीमित धनार्जन सम्भव पार्न!ज्ञानको सचेत प्रयोगमार्फत आफ्नो शक्ति बढाउन ७० हजार वर्ष खर्चेको होमो सेपिन्सले पहिलोपल्ट त्यसको उल्टो आफ्नो शक्ति र श्रेष्ठता अरू कसैलाई हस्तान्तरण गर्ने प्रक्रिया सुरू भएको छ। प्रकृतिसित संवाद गर्न बिर्सिसकेको, भाषाको विराटतालाई ग्रहण गर्नै नसकेको मानिसले भाषा र सञ्चारसित कायम निम्छरो सम्बन्ध पनि अब टुटाउने संघारमा छ। तपाईंका लागि सोचिदिने, निर्णय गरिदिने र त्यसलाई कार्यान्वयन गरिदिने मेसिन साथमा भयो भने तपाईंलाई भाषाको के काम?सूचना–प्रविधि युगको यस्तो 'डिस्टोपिया' अबका दिनमा प्रस्ट हुँदै जाने नै छ। अहिले भने हाम्रो भाषा परीक्षाका लागि यो भिडिओ हेरौं-यी दुई अबोध बालबालिका अफगानिस्तानको एउटा सहरमा छन्। घरमा अन्न छैन। भोक मेट्न काम पाउनु अनिवार्य छ तर त्यही काम पाउन मुस्किल छ। दाइ चाहिँले कसै गरी दुईपैसा जुटाउन नसक्ने हो भने बहिनीलगायत सिंगो परिवार भोकले हुने मृत्युको केही कदम नजिक पुग्छ।कल्पना गर्नुहोस् त, कुपोषण भइसक्यो, मृत्युले पछाडिबाट खेदेको खेद्यै छ। शिक्षा, स्वास्थ्य र उज्यालो भविष्य त अब सपनामा पनि आउन छाडिसकेका छन्। आज कसै गरी छाक जुट्यो भने भोलिको टुंगो छैन। भोलि जुट्यो भने पर्सिको टुंगो छैन।अब कल्पना गर्नुहोस्, यस्तै कुनै परिवारकहाँ एक दिन मागेर वा किनेर खाना खाने विकल्प ठप्पै भयो। भोकमरीजन्य मृत्युले परिवारका सबैको कठालो समात्यो। त्यही बेलामा एउटा भुसतिघ्रे आएर भन्यो, 'यो सानी बच्ची बेच्ने भए म यति पैसा दिन्छु।'आमा, बाबु, दाइ सबैको छाती चिरियो। भोकले शुष्क भए पनि उनीहरूले नाइँनास्ति गरे। बच्चा किन्न आउनेलाई फर्काइदिए।अर्को दिन, भोकले सबै जना थलै परिसके। सम्भावनाका बचेखुचेका बाटाहरू पनि बन्द भए। भुसतिघ्रे फेरि फर्केर आयो। महँगिएको अनाज किनेर छ महिना परिवार पाल्न पुग्ने रकमको प्रस्ताव गर्‍यो। बच्चीलाई पनि पेटभर खाना खान दिने वाचा गर्‍यो।अब कल्पना गर्नुहोस्, सानी बच्चीसित सदाका लागि बिछोड हुनुअगाडि घरमा प्रलाप चलिरहेको छ र माथिको भिडिओ हेरेझैं तपाईं त्यसलाई हेरिरहनुभएको छ।त्यहाँको दृश्य कस्तो होला भनेर अनुमान लगाउनुअगाडि फेरि एकपल्ट माथिको भिडिओ हेर्नुहोस्।दाइको रूवाइ वेदनाको गहिराइबाट मूल फुटाएर आएको छ। त्यसमा अस्तित्वको निसासलाग्दो भय छ। त्यो रूवाइको मूलमा घरका मानिसहरूलाई बचाउन नसकिएला कि भन्ने पहराजत्तिकै भारी चिन्ता छ।तर बहिनीका आँखामा खाली अन्यौल छ। वेदना, भय र चिन्ता बोक्ने मस्तिष्कका हिस्साहरू उनमा अझै विकसित भएका छैनन्। दाइ रोएको देखेर उनलाई रोऊँरोऊँ लागेको छ तर एकै छिनमा उनले केही जुटाएर खान दिए भने उनको रूवाइ तत्काल निर्दोष हाँसोमा बदलिन सक्छ।एक दिनको भोक र मृत्युतिर धकेल्न लागेको भोकमरीबीचको भेद नै उनलाई थाहा छैन। उनको व्यावहारिक बुझाइ छ— मागेर, रोएर, कठिन श्रममा धसिएर जसरी भए पनि दाइले आजसम्म खान दिएको छ। अब पनि दिन्छ। दिन यसै गरी कट्दै जान्छन्। साथमा दाइको छहारी रहुन्जेल उनलाई अस्तित्वको भय छैन।तर बहिनीको त्यही भरोसा दाइलाई भारी परेको छ। असमयमै वयस्क बन्नुपरेको दाइलाई भोकको गुरुत्व थाहा छ, मृत्युको भयानकता थाहा छ। संसार कति निर्मम छ, राज्य कति बर्बर छ भन्ने समेत थाहा छ।परिवारको ज्यान धान्न विष पिएर गरेको संघर्षको अनुभव दाइलाई छ। तर त्यस्तो कठिनाइबीच पनि बहिनीको, बाआमाको माया, निकटता र आत्मीयताले उसलाई बल दिएको छ। प्रेमको त्यही लहरोले उसलाई बाँच्नुको सार्थकता दिएको छ।मलाई लाग्छ, कति दिन त उसलाई आफू अघाउन बहिनीले सन्तुष्ट हुने गरी खाएको हेरे पुग्ने गरेको हुनुपर्छ, आफ्नो पेट भोकै रहे पनि। उसको अस्तित्वमा ऊ एक्लै छैन, सास धान्न ऊमाथि निर्भर परिवारका सबै सदस्य छन्।त्यसैले परिवारको कुनै पनि सदस्यसितको वियोग उसका लागि अतिरिक्त र अकल्पनीय बज्रपात हो, जसका लागि ऊ कसै गरी पनि मानसिक रूपमा तयार छैन। त्यसमाथि आफूमाथिको भरोसामा बाँचेकी अबोध बहिनीसित छुट्टिनु, उसलाई बिरानो र सम्भवतः भयानक भविष्यतिर धकेल्नु भनेको उसका लागि आफ्नो ब्रह्माण्ड नै धुजाधुजा हुनु हो।स्कुल गएर गृहकार्यको चिन्ता गर्नुपर्ने उमेरमा परिस्थितिले त्यो बालकलाई कति भार बोकाएको छ, एकचोटि गमेर हेरौं त।त्यो त भयो यी बालबालिकाको कुरा।फेरि एकपल्ट यी बालिकाजस्तै कुनै निर्दोष काल्पनिक बालिकाको कुरा गरौं जो भोकमरीका कारण बेचिन बाध्य छिन्। कल्पना गरी हेरौं, आफ्नो ज्यानभन्दा पनि प्यारो गरेर, खडेरी र हिमपात छिचोलेर, आफू भोकै बसेर उसलाई खुवाएर हुर्काएकी सानी छोरीसित सदाका लागि छुट्नुपर्दा तिनका बाबुआमा कति विक्षिप्त हुँदा हुन्।कुनै बेला तिनीहरू हुर्केको, बढेको, पढेर प्रगति गरेको, नातिनातिनी जन्माएको सपना देखेर हुर्काएका सन्तानको भविष्य त्यसरी खरानी बनेको साक्षी बस्नुपर्दा उनीहरूमाथि कत्रो बज्रपात हुँदो हो।अब एकैपल्ट त्यस्ती एक अबोध बालिकाको ठाउँमा हामीलाई राखेर हेरौं त। तिनले आफ्नो सिंगो ब्रह्माण्ड ठानेको परिवारबाट तिनलाई गलहत्याएर लगिँदैछ। भविष्य कति भयावह छ भन्ने पूरा बोध छैन तर घरबाट अपरिचितसित निस्किनुपर्दाको भय नै तिनको कलिलो मनमा हुन्डरी ल्याउन पर्याप्त छ। तिनलाई आकाशै चिरिने गरी रूवाउन त्यही वियोग काफी छ।माथिको भिडिओ हेरेदेखि नै त्यसले मेरो मथिंगल खल्बलाइदिएको छ। त्यो बालकको हृदयविदारक रूवाइको दृश्यले मेरो मस्तिष्कमा गहिरो छाप छोडेको छ। र मैले आफैंलाई सोधेको छु— आखिर ऊ किन त्यस्तो भयंकर पीडाबाट गुज्रन अभिशप्त छ?त्यो बालक अफगानिस्तानको फरक भूगोलमा फरक मानिसहरूको कोखमा जन्मियो, त्यसैले मभन्दा टाढा छ। तर त्यहाँ जन्मिनु उसको छनौट थिएन। जसरी मेरो कोखमा जन्मिनु मेरो छोराको पनि छनौट थिएन।भौगोलिक संयोग अलिकति तलमाथि भइदिएको भए त्यो बालकको बाबु नेपालमा भएर उसलाई यहिँ जन्माएर हुर्काउन सक्थ्यो। म उता जन्मेर छोरालाई उहीँ जन्म दिन सक्थेँ। त्यो अवस्थामा आजका दिनमा त्यो बालक उभिएको कहाली लाग्दो धरातलमा मेरो छोरा उभिइरहेको हुने थियो।त्यसरी हेर्दा त्यो बालकको अस्तित्वको संघर्ष उसको आफ्नो मात्रै होइन, तपाईं हामी सबैको हो। उसको कुपोषण, भोकमरी र वियोगका लागि मुख्य जिम्मेवारी त्यहाँको तालिवान शासकको हो तर एउटा सभ्यता र प्रजातिका रूपमा तपाईं हामी पनि ऊप्रतिको जिम्मेवारीबाट मुक्त छैनौं।आजका दिनमा मैले, मेरो परिवार र समाजले, देशले वा सिंगो मानव जातिले के गर्‍यो भने ती बालबालिकाको जस्तो बिचल्ली हुने अवस्था अन्त हुन्छ? यो प्रश्नको जवाफ भएको भए सायद म गौतम बुद्ध हुन्थेँ।म गौतम बुद्ध होइन किनकि मसँग यस्ता यावत् प्रश्न छन् तर तिनका जवाफ छैनन्।म गौतम बुद्ध होइन, त्यसैले मेरो मथिंगल खल्बलिएको छ, म अशान्त छु, व्यग्र छु, अधिर छु।म गौतम बुद्ध होइन, त्यसैले मैले माथिका जस्ता प्रश्नैप्रश्नले भरिएको किताब लेखेँ।म अशान्त, अधिर र व्यग्र छु, तपाईं पनि त्यसै हुनुहोस् भन्ने म चाहन्छु। त्यसैले मैले लेखेको किताब तपाईं पढ्नुहोस् भन्ने म चाहन्छु।गौतम बुद्धको जस्तो तत्वबोधपछिको उनले हासिल गरेको मानसिक शान्ति उत्तम अवस्था हो। तर दुखी संसारमा सिद्धार्थ गौतमको जस्तो व्यग्रता र छट्पटी पनि स्वाभाविक हो।दुखी संसारमा आँखा चिम्लेर बस्नु, दुःखका बारेमा विमर्श नगर्नु, त्यसको पहिचान गर्ने र मेटाउने प्रयास नगर्नु, यी सब भारी समस्याका कुरा हुन्। जीवनका जटिल प्रश्न छल्न कुनै नशाको सहारा लिनु झनै खराब कुरा हो। त्यो नशा मदिरा वा औषधिमा मात्र हुँदैन। त्यो विभेद र हिंसामा हुन्छ। जातिभेद र नश्लभेदमा हुन्छ। सबैभन्दा बढी अज्ञानतामा हुन्छ।हो, अज्ञानता एउटा नशा हो जसले हामीलाई बालुवामा टाउको धसाएर आफू वरपरका सबै समस्याबारे बेखबर बनाउन सहयोग गर्छ। दुःखबोध र त्यसलाई सामना गर्ने अग्रसरताले व्यग्रता र छट्पटीलाई जन्म त दिन्छ तर दुःखका कारण खोतलेर तिनलाई निर्मूल गर्नेतिर लाग्ने हो भने त्यसले हामीलाई निर्वाणतिर पनि डोर्‍याउँछ।प्रयास गर्दागर्दै जवाफ नपाउनु एउटा कुरा हो तर सही किसिमले प्रश्नहरू सोध्न समेत नसक्नु, सोध्न नचाहनु र तिनीसित भाग्नु अर्कै कुरा हो।मेरो डर के भने सिंगो मानव जाति आज त्यस्ता प्रश्न आफैंसित सोध्न समेत डराइरहेको छ।तपाईंलाई लाग्ला अतिशय संकटमा परेका दुई बालबालिकाको उदाहरण देखाएर मैले विषयलाई अतिरञ्जित गर्दैछु। तर संयुक्त राष्ट्र संघको विश्व खाद्य कार्यक्रमको पछिल्लो आँकडाअनुसार संसारमा झन्डै ३५ करोड मानिस अहिले भोकमरीको ढिकमा छन्। ३५ करोड अर्थात् नेपालको जनसंख्याभन्दा झन्डै १२ गुणा बढी।ती हरेक परिवारमा अहिले ती अफगान बालबालिकाका जस्तै हृदयविदारक दृश्यहरू चलिरहेका छन्।अन्तमा म तपाईंलाई चार तस्बिरले भन्ने एउटा कथा छोटकरीमा सुनाउँछु।यो ज्युँदो पृथ्वीको तस्बिर हो जहाँ यस्ता मायालाग्दा बालबालिकाहरू खेल्ने गर्थे।तर आजभन्दा १०९ वर्षअगाडि यो तस्बिरमा भएजस्तो चराहरूको एउटा प्रजाति लोप भएर गयो।कुनै बेला अमेरिकी महादेशमा आकाशै ढाकेर दिउँसै अँध्यारो हुने गरी उड्ने गरेको परेवाको एक प्रजातिकी मार्था नामक अन्तिम सदस्यको तस्बिर हो यो। मानिसले यस्ता करोडौं प्रजातिहरूलाई पृथ्वीबाट लोप बनायो।तर आखिरमा एक दिन प्रकृतिमाथि मानिसले गरेको ज्यादतीको मूल्य मानिस आफैंले तिर्ने बेला आयो।सुरूमा खडेरी पर्‍यो र भोकमरी भयो। अनि आन्दोलन र विद्रोह भयो। अनि गृहयुद्ध।दोस्रो तस्बिरका आएलान र गालिब कुर्दी नामक दाजुभाइ आफ्नो देश सिरियाबाट विस्थापित भए। टर्की पुगे। त्यहाँबाट ग्रिस जान खोज्दै थिए। बाटोमै डुंगा डुब्यो। बाबुआमा बचे तर दाजुभाइको डुबेर मृत्यु भयो।संसारलाई रूवाउने यो तस्बिर तिनै आएलान कुर्दीको पार्थिव शरीरको हो।यो कथा सुनिरहँदा तपाईंलाई के लाग्यो? आएलान कुर्दीको ठाउँमा हाम्रै बच्चाहरू हुन सक्थे अथवा भोलिका दिनमा हुन सक्छन् भनेर चिसो पस्यो? भोकमरी र द्वन्द्वको जुन सिलसिलाका कारण ती सुन्दर बालकले त्यस्तो भयानक मृत्यु भोग्नुपर्‍यो, त्यसको जरामा रहेको जलवायु परिवर्तनजन्य विपत्तिले भविष्यमा ठूलो संख्यामा बालबालिकाको त्यस्तो मृत्यु हुनेछ भनेर पनि चिसो पस्यो?पसेन भने त्यो धेरै ठूलो समस्याको कुरा हो।मानिसहरूलाई त्यस्तो विकराल भविष्यको सम्भावनाबारे बोध गराउँदै यस विषयमा संवाद गर्न आवश्यक पर्ने भाषा प्रदान गर्नु मेरो किताबको उद्देश्य हो।स्मरण रहोस्, भविष्यका लागि कुनै पनि कुरा पूर्व–निर्धारित छैन। गत दुई लाख वर्षमा एकपछि अर्को विपत्तिलाई छल्दै मानिस जाति आजको अवस्थामा आएको हो। उसले समयमै सचेत निर्णय लिएर पृथ्वीलाई ध्वंश गर्ने बानी छाड्यो भने सायद सम्भावनाका केही ढोकाहरू अझ खुल्लै छन्।मेरो डर यत्ति हो, तपाईं हामी दाल–भात–डुकुको दैनिकीमा भुलिरहँदा सबै खाले सत्तामा रहेका नाफा र मोजमस्तीको नशामा लठ्ठ केही मानिसहरूले ती सम्भावनाका बाँकी ढोका पनि ढ्यापढुप्पै नपारून्। अनि हाम्रै सन्तानले 'त्यत्रो विनाश हुँदा किन केही नबोलेको' भनेर हामीलाई प्रश्न सोध्ने अवस्था नआओस्।(जीवन क्षेत्रीका अन्य लेखहरू पढ्न यहाँ क्लिक गर्नुहोस्।)",opinion
"प्यारी दिदी,मलाई तपाईंको नाम थाहा छैन।मलाई यत्ति थाहा छ— कीर्तिपुरको टियू क्रिकेट ग्राउन्डको गेटनेर एउटा धुलाम्मे भुइँ छ। त्यो भुइँमा एउटा सानो नाङ्लो छ। नाङ्लोमा केही प्याकेट चाउचाउ र पानीका बोतल छन्। नाङ्लोकै छेउमा केही कागजका टुक्रा छन् जसमा नम्बर लेखिएको छ।नेपाल र कुवेतको सेमिफाइनल क्रिकेट हेर्न मोटरसाइकलमा आउनेहरूले तपाईंबाट त्यो नम्बर लेखिएको कागजको टुक्रो लान्छन्। हेलमेट तपाईंलाई जिम्मा लगाइदिन्छन् र ढुक्कले क्रिकेट हेर्न भित्र छिर्छन्l ढुक्क भएबापत उनीहरूले तपाईंलाइ प्रतिटाउको ५० रूपैयाँ तिर्छन्। (मैदानभित्र हेलमेट बोक्नु तनाव हो। यति सानो तनाव अर्कोलाई जिम्मा दिएर हिँड्न पाउँदा अनि फर्किएर आउँदा हेलमेट त्यहीँ हुन्छ भनेर ढुक्क हुन पाउँदा त मान्छे कति हलुका भएको महसुस गर्छन्! तनावले भरिएको आफ्नो शिर कसैलाई जिम्मा लगाइदिएर आफू हिन्दिन पाउनु अनि आफू फर्केर आउँदा आफ्नो शिर त्यहीँ हुन्छ भनेर ढुक्क हुन पाउनु हो भने मान्छेले त्यसका लागि के के तिर्न तयार हुँदो हो?)दिदी, मलाई तपाईंको नाम थाहा छैन तर तपाईंका ती हातहरूलाई चिन्छु जसले बाइक लिएर आएका हातहरूलाई भनिरहेका हुन्छन्, 'हेलमेट मैकहाँ छोडिदिनुस्। मकहाँ छोडेर जाँदा तपाईंको हेलमेट जस्तो थियो तपाईं फर्केर आउँदा पनि म निख्खुर त्यस्तै राखिदिनेछु।'(आफूले कसैलाई छोडेर आफू कुनै यात्रामा निस्किएको बेला यात्राभरि एउटै चिन्ता हुन्छ— म फर्किँदा ऊ मैले छोडेजस्तो रहेनछ भने म त्यसपछि कहाँ फर्किउँला?)दिदी, मलाई तपाईंको नाम थाहा छैन तर तपाईंका ती आँखालाई चिन्छु जसले बाइक लिएर आइरहेका हरेक हेलमेटहरूलाई भनिरहेका हुन्छन्— हे हेलमेट पछाडिको शिर, तपाईं क्रिकेट हेर्न आउनुभएको छ। म क्रिकेट बुझ्दिनँ। क्रिकेट हेर्दा तपाईंको शिर एकदमै खुसी हुन्छ होला। तपाईंको मन पनि खुसी हुन्छ होला। तर तपाईंले मेरो नाङ्लोबाट पानी र चाउचाउ किनिदिनुभयो भने मेरो परिवारको पेट खुसी हुन्छ।'तपाईंलाई चिन्छु दिदी, किनकि दस वर्ष अगाडि बालाजुको बस रोक्ने ठाउँनेर बाटोको छेउमा मेरी दिदीको ठेला थियो। रातको दुई-तीन बजेसम्म कठ्यांग्रिदो चिसोमा लुगलुग काम्दै मेरो दिदीभिनाजुले त्यही ठेलामा चियाखाजा बेच्नुहुन्थ्यो।पानी परेपछि मान्छे तातो चिया खान आउँथे अनि भिज्दै ओतिँदै मेरी दिदीभिनाजुले चिया बेच्नुहुन्थ्यो। रातभरि नसुतेकाले मेरी दिदीका आँखाको वरिपरि बनेका काला धब्बालाई म चिन्छु। मुटु हल्लिने चिसोले दिदीको जिउमा ल्याएका दर्जनभन्दा बढी रोगलाई म चिन्छु।मेरो घरबाट पठाइदिने पैसा नभएपछि मैले दिदीले त्यसरी कमाएको पैसाले त्रिभुवन विश्वविद्यालयमा मास्टर्स डिग्री पढेको थिएँ। मेरी दिदीले भाँडा माझेर कमाएको पैसाले मैले कीर्तिपुरमा आफ्नो कोठाभाडा तिरेको छु।दिदी, तपाईं जुन भुइँमा बसेर पानी बेच्दै हुनुहुन्छ त्यसैको पारिपट्टीको जंगलमा बसेर मैले अंग्रेजी किताबका ठेलीहरू रित्याएको छु। त्यहाँका रूखहरूले देखेका छन् मैले कसरी पढ्ने भोकमा घरबाट आमाले पठाइदिनुभएको चिउरा मिसाएको थिएँ।सरकारले बाटो छेउबाट ठेला खेदाउन थालेपछि मेरी दिदीले काठमाडौं छोडेर जाने बेलामा भन्नुभएको थियो, 'नबु, सरकारले ठेला राख्न नदिने भयो। अब हाम्रो कमाउने भाँडो रहेन। रोगले गर्दा भिनाजु र म खेती गरेर कमाउन सक्दैनौं। खाने धान कसोकसो गरेर फलाउँला। तैंले पढिसक्न आँटिस्। ख्याल गर्नू। पैसा जोगाउनलाई नखाने नगर्नू। छिन्लास्।'मलाई तपाईंको नाम थाहा नभएर के भयो दिदी, म तपाईंलाईं मेरै दिदीको नामले चिनुँला।दिदी, तपाईं पनि नाङ्लोमा पानी बेच्दा, अलिकति पैसा लिएर क्रिकेट हेर्न आउनेहरूको हेलमेट रूँगिदिँदा अलि ख्याल गर्नुहोला। नत्र सरकारले थाहा पायो भने उसले आदेश दिनेछ— यत्रो पानी बेचेर, हेलमेटको भाडा उठाएर यिनीहरूले सरकारलाई कर तिर्दैनन्। यसरी कुम्ल्याएको पैसाले यिनीहरूले उद्योग चलाउन सक्छन्। अस्पताल खोल्न सक्छन्। मिडिया हाउस खोल्न सक्छन्। यिनीहरूलाई यहाँबाट तुरून्त लखेटिहाल!यिनीहरूलाई जनतालाई लखेट्न र भत्काउन आउँछ, समेट्न र बनाउन आउँदैन।दिदी, आजभन्दा डेढ महिनाअगाडि तपाईंको नाङ्लोलाई धूलोले पुर्ने गरी गाडीका लस्कर लिएर यो देशका सम्माननीय प्रधानमन्त्री पुष्पकमल दाहाल प्रचण्डज्यू यही कीर्तिपुर मैदानमा सवारी भै'बक्सेको थियो। जे भए पनि देशको प्रधानमन्त्रीले आएर खेल हेरेपछि खेलाडीलाई पनि हौसला हुन्छ र मैदानको हालत देखेर त्यसलाइ सुधार्न केही गरिबक्सन्छ भनेर हामी भावुक भयौं।प्रधानमन्त्रीले 'त्रिवि क्रिकेट मैदानमा तत्काल फ्लड-लाइट र डिजिटल स्कोर बोर्ड जडान गर्न' निर्देशन दिइबक्सियो। तर बोलेको ४४ दिन भयो, यसबीचमा यति धेरै खेलहरू भइसके तर यो स्वाँठ सरकारले भुत्लोभाङ केही गरेन। बरू उनकी छोरीले लाइट जडान गरिएको फेक फोटो फेसबुकमा हालिन्। यी फेकहरूबाट गफ फ्याँक्नेबाहेक अरू धेरै आशा नगरम् दिदी!तपाईंलाई भेटेर म भित्र छिरेँ। तपाईंले हेलमेट हेर्नुपर्ने भएकाले खेल हेर्न पक्कै पाउनुभएन होला। भाइको नाताले तपाईंले हेर्न नपाउँदाको कुराबारे सुनाउन मन लाग्यो।भित्र नेपालका कप्तान रोहित पौडेलले ९४ रन बनाउनुभयो। कुशल मल्लले ५७ रन बनाउनुभयो। अरूले पनि दर्शकको चित्त बुझ्दो खेल्नुभयो। पानीमा रूझ्दै हामी खेल हेरिरहेका थियौं। भिआइपीमा कहिलेकाहीँ आउने नेताहरूलाई पानीले भिजाएको थिएन। उहाँहरूका लागि आकाशबाट पानी नै परेको थिएन। भिआइपि बस्ने जुनसुकै ठाउँमा घाम, पानी, भोक जस्ता झिनामसिना दुःख आई नै पुग्दैनन्। त्यहाँ पुग्न दुःखहरू पनि भिआइपी नै हुनुपर्छ– जस्तै यो पद खुस्कियो भने अर्को कुन झुट बोल्ने?दिदी, पानीले भिजेको चिसै भुइँमा बसेर पनि यसरी क्रिकेट हेर्ने हामीसँग एउटा न्यानो सपना थियो। यो सेमिफाइनल र फाइनल जितेपछि हामी भारत र पाकिस्तान जस्ता देशसँग क्रिकेट खेल्न पाउने छौं। भारतमा विराट कोहली नामक खतरा ब्याट्सम्यान छन्। मलाई उनको ब्याटिङ औधि मन पर्छ। तर मलाई ललित राजवंशीको स्पिन बललाई विराट कोहलीले छक्का हान्न खोज्दा हावामा उडेको बल भिम सार्कीले चरा उडेजसरी समातेको हेर्न मन छ। रोहित शर्माले हाम्रो सोमपाल कामीको बललाई कुट्न खोज्दा ब्याटमा नछोएर स्टम्प भाँचिएको हेर्न मन छ। कुनै पनि भारतीय बलरलाई हाम्रो कुनै पनि ब्याट्सम्यान (किनभने अहिलेको ब्याटिङ शैली हेर्दा ११ जना नै ब्याट्सम्यान जस्तो खेलिरेका छन्) ले हिर्काएर छक्का भएको बललाई दर्शक दिर्घामा उभिएर समात्दै त्यो बलसँग सेल्फी खिच्न मन छ।दिदी, त्यही तातो सपना बोकेर हामीले खेल हेरिरहेका थियौं। आफ्नो पाँच ओभर नसकिँदै हाम्रो करन केसीले कुवेतको पाँच विकेट झारिसकेका थिए। तर मुसलधारे पानी झर्न थाल्यो। पीच तिर्पालले छोपियो। तर मसँग छाता थिएन।वरपर हेरेँ— एउटा छातामा ६ देखि सात जनासम्म घुस्रिएर उभिएका थिए। म पनि एउटामा घुस्रिएँ। म त के भनौं, एकपट्टिको गाला घुसारेँ।तर हावासहित यसरी पानी बढ्यो कि टाउको बाहेक जिउको सबै भागबाट तर्तरी पानी बग्यो। खेल अझै हुन्छ कि भन्ने अलिकति आश र यस्तो हावापानीमा मोटरसाइकल कुदाउँदा लडिन्छ भन्ने डरले करिब ३० मिनेट लगातार चुटाई खाइरहेँ। अन्त्यमा मैले ओत मागेको छाता प्वाल परेपछि भिज्न केही बाँकी रहेन।बरू भिज्दै कोठा पुग्छु अनि तातो कपडा फेर्छु भनेर मोटरसाइकल निकालेर निस्किन लागेँ। मजस्तै कतै भिज्न बाँकी नरहेकाहरू कोठा फर्किन बाइक निकाल्न थाले। म मोटरसाइकल लिएर गेटनेर आइपुग्दा तपाईंलाई देखेँ, दिदी।तपाईंलाई देखेर म फत्रक्कै गलेँ। तपाईं अघिको सानो नाँङ्लोले आफ्नो टाउको छोप्न खोजिरहनुभएको रहेछ। त्यति सानो नाङ्लोले त्यत्रो हावापानीमा तपाईंको कपाल पनि जोगाइरहेको थिएन।दिदी, खोला बगेझैं तपाईंको जिउभरि पानी बगिरहेको थियो। तपाईं पानीले चुटाइ खाँदै लुगलुग काम्दै उभिरहनुभएको थियो।म छक्क परेँ— अलि पर रूखहरू थिए। त्यहाँ ओत लाग्नुभएको भए भिज्न त भिज्नुहुन्थ्यो होला तर मुसलधारे पानीले त्यसरी चुट्दैनथ्यो। यो खुला भुइँमा किन उभिनुभएको होला!तर एक्कैछिनमा देखेँ, तपाईंको छेउमा भुइँमा तिर्पालले छोपेर अटीनअटी राखिएका केही दर्जन मान्छेका टाउकोजस्ता देखिने स्वरूप।अनि थाहा पाएँ ती तिनै हेलमेट हुन् जसलाई सुरक्षित राखिदिने जिम्मा लिएर प्रतिहेलमेट ५० रूपैयाँ लिँदै गर्दा तपाईंले भन्नुभएको थियो— हेलमेट मैकहाँ छोडिदिनुस्। मकहाँ छोडेर जाँदा तपाईंको हेलमेट जस्तो थियो तपाईं फर्केर आउँदा पनि म निख्खुर त्यस्तै राखिदिनेछु।दिदी तपाईं आफूले तिर्पाल नओढेर किन निर्जीव हेलमेटलाई ओढाउनुभएको? हेलमेटहरू भिज्छन् भनेर?र मैले लिँदा जस्तो थियो त्यस्तै राखिदिन्छु भनेको बाचा तोडिन्छ भनेर? बाचालाई बचाउनुभएको हो दिदी?निर्देशन मात्रै दिन जान्ने हाम्रा नेताहरूले बाचा बचाउन तपाईंबाट सिकून्।तपाईं पर रूखनेर किन ओत नलाग्नुभएको? आफ्नो हेलमेट लिन भिज्दै भाइबहिनीहरू आउँदा तपाईं त्यहीँ त्यो नम्बर भएको कागज लिएर उभिरहनुभएन भने ती भाइबहिनीहरूले धेरैबेर भिज्नुपर्छ भनेर? आफू पानीको चुटाईले भिजेर भए पनि भरोसालाई भिज्न नदिनुभएको हो दिदी?पदको लोभले मात्र भिज्न जान्ने हाम्रा नेताहरूले जनताको भरोसालाई कसरी भिज्न नदिने भनेर तपाईंबाट सिकून्।दिदी, भोलि नेपालले क्रिकेटको ठूलो प्रतिस्पर्धाको फाइनल खेल खेल्नेछ। त्यहाँ आएर त्यो माहोलको फाइदा उठाउन क्रिकेटका लागि भुत्लोभाङ नगरेका केही स्वाँठ नेताहरू आउनेछन्। तपाईंको नाङ्लोलाई उनीहरूको गाडीको धूलोले फेरि पुर्नेछ। देशका ठूल्ठूला मिडियाहरूमा उनीहरूकै चिल्ला फोटाहरू आउनेछन्। भिडिओ क्यामराको नाक भिआइपी कक्षमा बसेका तिनीहरूकै नाक खिच्न व्यस्त हुनेछ।त्यतिखेर मैदान वरपरको भुइँमा बसेर हजारौं दर्शकहरूले 'नेपाल! नेपाल!!' भन्दै चिच्याउने छन्। त्यही भुइँमा बसेर म गेटबाहिरको भुइँमा नाङ्लो बोकेर पानी बेचिरहेकी तपाईंलाई सम्झिनेछु।पानी बेचिरहेकी दिदी, भाइको दुःख पनि सुनाउँछु ल!तपाईंसँग किनेको पानी गेटभित्र छिर्ने बेला सुरक्षा-गार्डले बाहिरै फालिदिन्छन्। हामी पानीमा भिजेरै भए पनि खेलाडीलाई हौसला दिन्छौं। तर आयोजकले 'तिमीहरूले पानीको बोतलले खेलाडीलाई हान्छौ' भनेर भुइँमा बस्ने हामीहरूको पानीको बोतल खोस्छ। अनि खेलाडीको भविष्यमा पानी खन्याउने नेतालाई भिआइपी कक्षमा राखेर पानी खुवाउँछ!(नवराज पराजुलीका अन्य लेख पढ्न यहाँ क्लिक गर्नुहोस्)ट्विटरः @Nawarajpoet",opinion
"कुण्डलीमा सबै ग्रह लग्न र सप्तम भावमा छ भने त्यसलाई संकट योग भनिन्छ। यसलाई अर्को शब्दमा भन्दा कुण्डलीमा चन्द्रबाट ६,८१२ भावमा वृहस्पति भए र चन्द्रमा लग्नबाट केन्द्रमा नभए संकट योग बन्छ।संकट योगमा जन्मिने व्यक्तिको जीवनमा उत्तारचढाव आउँछ। त्यस्तो व्यक्तिले सुख-समृद्धिका साथै दुःखकष्ट र आर्थिक संकट सामना गर्नुपर्छ।ज्योतिषशास्त्रअनुसार स्वर्गका राजा देवराज इन्द्र संकट योगमा जन्मेका थिए। यो कुरा पुराणमा पनि उल्लेख छ। यही योगका कारण देवराज इन्द्रले सुख-समृद्धिसँगै दुःखकष्ट पनि भोगेका थिए। उनलाई सुखमा नजर लाग्थ्यो। वृत्तासुर हिरण्यकस्यप, राजा बलि, रावण, महिषासुर, तारकासुर र मधुकैतभ लगायत असुरहरू शक्ति सम्पन्न भएपछि आफ्नो शक्ति देवराजमाथि प्रयोग गर्थे।देवराज इन्द्र शल्यचिकित्सा र आयुर्वेदमा निपुण थिए। पुराणअनुसार शल्यचिकित्साका प्रवर्तक सूर्यपुत्र अश्विनी कुमार हुन्। अश्विनी कुमारले नै देवराज इन्द्रलाई शल्यचिकित्सा र आयुर्वेदको ज्ञान दिएको भनाइ छ। देवराज इन्द्रले अपला ऋषि अत्रीकी पुत्रीको चर्मरोग शल्यक्रिया गरेका थिए।आजको युगमा हामी 'टेस्ट ट्युब बेबी' लाई चिकित्सा विज्ञानको चमत्कार भन्छौं। महाभारतकालमा हस्तिनापुरकी महारानी गान्धारीका सय पुत्र थिए। दुर्योधन, दुशासन लगायत गान्धारीका ती सय पुत्रलाई त्यो समयको टेस्ट ट्युब बेबी मान्न सकिन्छ। त्यस्तै, राजा सागरका सात हजार पुत्र र भागीरथलाई पनि टेस्ट ट्युब बेबी मान्न सकिन्छ। यो त्यस बेलाको चिकित्सा विज्ञानको चमत्कार हो।अश्विनी कुमार त कतिसम्म निपुण थिए भने उनले काटिएको शिरसमेत शल्यक्रिया गरेर जोडिदिएका थिए। दीर्धतमा नाम गरेका ऋषिको शिर उनका दास त्रैततले छेदन गर्दा अश्विनी कुमारले नै ऋषिको शिर जोडिदिएको कथा छ।उनै अश्विनी कुमारले खेल नामक राजाकी पत्नी विश्पला युद्धमा घाइते हुँदा शल्यक्रियाबाट इस्पात (फलाम) को खुट्टा जोडेको र प्लास्टिक सर्जरी गरेको पुराणमा उल्लेख छ।पुराणअनुसार सम्पूर्ण चर-अचर जगतमा इन्द्रलोक भौतिक र दैहिक रूपले सर्वाधिक सुख-सम्पन्न लोक हो। यो लोकमा राजा भौतिक र दैहिक सुखमा लिप्त हुन्छन्। देवराज इन्द्र त्यही सुखमा लिप्त हुँदा अन्य सैन्यशक्ति र आफ्नो नियम-कर्तव्यबाट उनी विमुख हुन्छन्। यसले अरू असुरहरू शक्तिसम्पन्न भई स्वर्गलोकमा आक्रमण गर्थे। सधैं शक्तिशाली असुरबाट पराजित भएपछि इन्द्र स्वर्गलोक छाडेर मर्त्यलोकमा लुकेर बसेको प्रसंग पुराणमा भेटिन्छ।देवराज इन्द्रले सधैंको पराजयबाट मुक्त हुन एक हजार वर्षसम्म महादेवको तपस्या गरे। महादेव प्रसन्न भई उनलाई श्रीयन्त्र दिए र भने, 'तन्त्रमन्त्रद्वारा बलि दिई इष्टदेवताका रूपमा यसलाई पूजा गरेर राख्नू।'भगवान शंकर (महादेव) को कृपा र श्रीयन्त्र प्राप्तिका कारण देवराज इन्द्र शक्तिसम्पन्न भए र पुनः इन्द्रलोकको सिंहासनमा बसे।लंका नगरको निर्माणमहादेवले आफ्नी पत्नी पार्वतीको हठका कारण लंका नगर निर्माण गर्न लगाएका थिए। पछि ऋषि विश्रवाले महादेवबाट उक्त नगर दानमा पाएका थिए। ऋषिको दुस्साहस देखेर पार्वती साह्रै रिसाइन् र श्राप दिँदै भनिन्, 'महादेवको सरलताको फाइदा उठाउँदै पाएको दरबार महादेवकै एक अंशले जलाएर खरानी बनाइदेओस्। दरबारसँगै तिम्रो कुलको पनि नास होस्।'यसरी ऋषिले लंका नगर प्राप्त गरेपछि देवता र यक्षहरूले कुबेर (रावणकी सौतेनी आमा इलबिल्लाका छोरा) लाई लंकापति बनाए।त्यो समय सुमेरू क्षेत्रका राजा सुकेशका तीन छोरा माली, सुमाली र माल्यावान नामका तीन राक्षसको दबदबा थियो। सुमालीकी छोरी कैकेसीको विवाह ऋषि विश्रवासँग भएको थियो। ऋषि विश्रवा र कैकेसीका कोखबाट तीन छोराहरू रावण, कुम्भकर्ण र विभीषणको जन्म भयो।विश्रवा एक ऋषि हुन् भने कैकेसी दानवपुत्री थिइन्। ऋषिपुत्र भएकाले रावण, कुम्भकर्ण र विभीषण तीनै जनाले वेदको शिक्षा पाएका थिए। यी तीन दाजुभाइमध्ये रावणमा विलक्षण प्रतिभा थियो। त्यही भएर उनले चारै वेद कण्ठ गर्न सके। आफ्नो हजुरबुवा-हजुरआमाले उक्साएपछि रावणले सुरूमा सुम्बा र बाली द्वीप कब्जा गरे र आफ्नो शासनको क्षेत्रफल विस्तार गरे। पछि अंगद्वीप, मलयद्वीप, बराहद्वीप, शंखद्वीप, कुशद्वीप, यवद्वीप र आन्ध्रालयसमेत कब्जा गरे। त्यसपछि रावणले लंकामाथि कब्जा गरि लंकापति बने।अर्को धार्मिक किम्बदन्तीअनुसार नैऋव्यकोणको लंकाका अधिपति रावण गोकर्णमा तपस्या गर्न थाल्छन्। महादेव उनको तपस्याबाट खुसी भएर भन्छन्, 'हे रावण! तिम्रो भक्ति देखेर म प्रसन्न भएँ। तिम्रो इच्छा के छ भन। म तिमीलाई वरदान दिन्छु।'महादेवको वचन सुनेर रावणले हात जोडेर भने, 'हे प्रभु! म के मागौं? हजुरका कृपाले मसँग सबथोक छ।'महादेवले भने, 'यहाँसम्म आएर तिमीले एकथोक नमागी सुख पाउँदैनौ।'रावणका मनमा सम्पूर्ण लक्षणले युक्त भएकी पार्वती नै मागौं कि भन्ने हुन्छ। अनि उनी महादेवलाई भन्छन्, 'हे ईश्वर! अरू मलाई केही चाहिन्न। दिनुहुन्छ भने हजुरको काखमा बसेकी माता पार्वती मलाई दिइबक्सनुहोस्।'रावणले यस्तो बिन्ती गरेपछि महादेवलाई आपत पर्छ। तै पनि बाचा गरिसकेकाले उनले पार्वतीलाई रावणसँग पठाउँछन्।रावणले पार्वतीलाई पिठ्यूँमा बोक्छन् र महादेवसँग विदा हुन्छन्।रावणलाई ज्ञान थियो, माता पार्वती शक्तिकी स्रोत हुन्। पार्वतीलाई लंका लग्न पाए कुनै पनि शक्तिले उनलाई पराजित गर्न सक्दैन भन्ने उनलाई थियो।यसरी रावणले पार्वतीलाई लगेको कुरा सर्वत्र फैलिन्छ। वैकुण्ठनाथ विष्णुले पनि यो थाहा पाउँछन्। त्यसपछि उनी वायुभन्दा तीव्र गतिमा लंका पुगेर रावणको योजना विफल पारिदिन्छन्।त्यस्तै, एकपटक रावणले महादेवको ज्योतिर्लिंग नै लंका लग्न खोजेका थिए। उक्त कार्य भगवान गणेशले विफल पारेका थिए।त्रेतायुगको अन्त्यमा फेरि लंकाधिपति रावणले लंकादेश शक्तिशाली बनाउन सीतालाई हरेर लगे। रावणलाई ज्ञान थियो, माता सीता पनि पार्वतीजस्तै शक्तिकी स्रोत थिइन्। त्यसैले सीतालाई लंकामा विराजमान गर्न पाए कुनै पनि शक्तिले उनलाई पराजित गर्न सक्दैन भनेर उनले सीता हरण गरेका थिए। यो कार्य पनि रामचन्द्रले विफल पारिदिए। रामचन्द्रले युद्धमा लंकादेशका साथै सबै राक्षसलाई सखाप पारे।यसरी लंकाधिपति रावणले लंकालाई शक्तिशाली बनाउन पटकपटक प्रयत्न गरे पनि सफल हुन सकेनन्।भनिन्छ, महान सोच भएका मानिस ज्ञान विज्ञानका कुरा गर्छन्। मध्यम सोच भएका मानिस विषयवस्तुका कुरा गर्छन्। निच सोच भएका मानिस अर्काको कुरा गर्छन्। लंकाधिपति रावण अतुलनीय ज्ञानी र धेरै विद्याका सफल साधक थिए। एक कुशल राजनीतिज्ञ थिए। कुशल सेनापति, विद्वान र ज्योतिष तथा वास्तुकलामा पारंगत थिए। उनमा अत्यधिक शक्ति र बुद्धि थियो। यस कारण उनले थुप्रै असाधारण काम गरेका थिए-१. शिवताण्डव स्तोत्र रचना– शिव ताण्डव स्तोत्रका रचयिता रावण हुन्। उनले आफ्ना आराध्य देवाधिदेव महादेवको स्तुति गर्न यसको रचना गरेका हुन्।२. रावण संहिता– यसमा ज्योतिषसम्बन्धी महत्वपूर्ण जानकारी छन्। यसले रावणको जीवनका सम्पूर्ण कुराको जानकारी प्रदान गर्छ।३. चिकित्सा एवं तन्त्र विषयक अद्भूत ग्रन्थ रचना– रावणले चिकित्सा तथा तन्त्रसम्बन्धी अद्भूत ग्रन्थहरू दस शतकात्मक अर्कप्रकाश, दस पटलात्मक उड्डीसतन्त्र, कुमारतन्त्र र नाडी परीक्षाको रचना गरेका छन्।४. अन्य ग्रन्थ– रावणले अरूण संहिता, अंक प्रकाश, इन्द्रजाल, प्राकृत कामधेनु, प्राकृत लंकेश्वर, रावणीयम आदि किताब रचना गरेका छन्।५. रक्ष संस्कृति– रावणले सबैको रक्षा गर्न रक्ष संस्कृतिको स्थापना गरेका थिए भन्ने भनाइ छ। रावणले असंगठित राक्षस समाजलाई एकत्रित गरेर उनीहरूको कल्याणका लागि थुप्रै काम गरेका थिए।६. रावणको वेधशाला– रावणको सेनामा शस्त्रास्त्रका ज्ञाता भार्गव शुक्राचार्य, शम्बूक, कुम्भकर्ण, वज्रज्वालाजस्ता थुप्रै वैज्ञानिक थिए। उनीहरूले दारू पञ्च अस्त्र, सूर्यहास, मकरमुख, आसि विषमुख, वाराहमुख जस्ता तत्कालीन समयका विध्वंशकारी अस्त्रहरू निर्माण गरेका थिए। रावण स्वयंले आफ्नो वेधशालामा दिव्य रथ निर्माण गरेका थिए।७. रावणहस्त वीणा– यो एक वाद्ययन्त्र हो। यसलाई भायोलिनको पूर्वज मान्नेहरू पनि छन्। यसलाई पछि सारंगीका रूपमा विकसित गरिएको थियो।८. विमानस्थल– रावणको वायुसेना पनि थियो। पुष्पक विमान तथा अन्य विमान उडान र अवतरणका लागि रावणको अधिकारमा उसानगोडा, गुरूलोपोथा, तोतूपोलाकन्दा र वारियापोला नामका विमानस्थल थिए भन्ने भनाइ छ।९. जलपोत– रामायणका अनुसार रावणसँग वायुयानका साथै थुप्रै जलपोत (पानीजहाज) थिए। रामायणको प्रसंगबाट के थाहा हुन्छ भने त्यति बेला सामान्य मानिससँग पनि डुंगा थियो। त्यसैले रावणजस्तो पराक्रमी महाराजासँग जलपोत हुनु स्वाभाविक हो।१०. मधुमक्खी यन्त्र– लंकामा त्यति बेला टेलिफोनजस्तो दूरसञ्चार यन्त्र थियो। यसलाई मधुमक्खी यन्त्र भनिन्थ्यो। विभीषणले लंकाबाट निष्कासित भएपछि आफूसँग मधुमक्खी र दर्पण यन्त्र पनि राम भएको ठाउँमा लिएर आएका थिए।११. लिफ्ट– लंकामा यान्त्रिक सेतु, यान्त्रिक ढोका र यस्ता चौतारा पनि थिए जो बटन थिचेपछि माथि-तल गर्थे। यी चौतारा सम्भवतः लिफ्ट थिए। यस्तो विकासप्रेमी राजा ज्ञानमा मात्र नभई बलमा पनि निकै शक्तिशाली थिए।रावणका अधुरा योजनाहरूः- रावण सुनमा सुगन्ध ल्याउन र रक्सीबाट दुर्गन्ध हटाउन चाहन्थे।- उनको योजना स्वर्ग जाने सिँढी बनाउने थियो।- उनी कुनै एक वृद्ध नमरी बालक नमर्ने व्यवस्था मिलाउन चाहन्थे।- समुद्रको पानी स्वादिलो बनाउन चाहन्थे।- हरेक मानिस गोरो हुने योजना बनाएका थिए।रामसँगको युद्धमा असामयिक निधनका कारण रावणाका यी सपना सपनामै सीमित रहे।रावणले लक्ष्मणलाई तीन शिक्षा दिएका थिए जुन यस प्रकार छन्:१. पहिलो शिक्षा: 'शुभस्य शीघ्रम्' - शुभकार्य जतिसक्दो चाँडो गर्नुपर्छ। भोलि कहिल्यै आउँदैन, त्यसैले कुनै कार्य भोलि भनेर छाड्नु हुँदैन। अशुभ कार्य जतिसक्दो ढिलो गर्नुपर्छ। यो संसारमा आफ्नो अनुभवभन्दा अमूल्य ज्ञान अरू केही छैन। बुद्धिमानहरू अरूको अनुभववाट ज्ञान लिन्छन्। मैले भगवान रामलाई चिन्ने शुभकार्य गर्न धेरै ढिलो गरेँ। रामलाई मैले पहिल्यै चिन्न सकेको भए आज मेरो यो हालत हुने थिएन।२. दोस्रो शिक्षा: आफ्ना प्रतिद्वन्द्वी, आफ्नो शत्रु, रोग र ऋणलाई कहिल्यै कमजोर नठान्नू। राम बाँदर सेनासहित आएपछि मलाई यी प्रतिद्वन्द्वी अत्यन्त कमजोर प्रतीत भयो। मैले यही ठाउँमा भूल गरेँ। मैले जसलाई सामान्य बाँदर र भालु सम्झिएँ, उनीहरूले मेरो पूरै सेना नष्ट गरिदिए। जब मैले ब्रह्माजीसँग अमरताको वरदान मागेको थिएँ, तब मनुष्य र बाँदरका अतिरिक्त कसैले पनि मेरो वध गर्न नसकोस् भनेको थिएँ, किनभने मैले मनुष्य र बाँदरलाई तुच्छ ठानेको थिएँ। आफ्नो दुश्मनलाई कमजोर ठान्नु नै मेरो जीवनको बर्बादी थियो। यस कारण कहिले पनि दुश्मनलाई कमजोर नठान्नू।३. तेस्रो शिक्षा: आफ्नो जीवनको महत्वपूर्ण रहस्य र कमजोरी कहिले पनि कसैलाई नभन्नू। मैले मेरो ज्ञानी भाइ विभीषणलाई मेरो मृत्युको रहस्य बताएको थिएँ। आज उही मेरो मृत्युको कारण बन्यो। रामले मेरो अमृत सुकाइदिए र मलाई यस्तो घायल बनाए। यहाँ पनि म चुकेँ, किनभने विभीषण मेरो मृत्युको राज जान्न चाहन्थे। मेरो जीवनको सबभन्दा ठूलो गल्ती यही भयो।एकदिन लक्ष्मणले भने, 'हे महापण्डित रावण! मलाई राजनीतिको केही ज्ञान दिनुहोस्।'रावणले भने, 'लक्ष्मण, राजनीति एक बृहत् विषय हो। यसबारे अध्ययन गर्न विलक्षण र तीक्ष्ण बुद्धि भएकाहरूलाई पनि दस जुनी लाग्छ। ईश्वरको अनुकम्पाले म दसानन विलक्षण र तीक्ष्ण बुद्धिधारी भएकाले एकै जुनीमा राजनीतिको ज्ञान पाएँ। जो व्यक्ति अवस्था बुझेर उचित समयमा साम, दाम, दण्ड र भेद गरी चार प्रकारले काम गर्न प्रविण हुन्छ, उही वास्तविक राजनीतिज्ञ हो।'रावणबाट यी तीन शिक्षा प्राप्त गरेपछि नै लक्ष्मणको जीवन परिवर्तन भएको मानिन्छ।इन्द्रजीत (मेघनाथ) लंकाधिपति रावणका महापराक्रमी पुत्र हुन्। उनी शक्तिशाली योद्धा थिए। मेघनाथले स्वर्गलोकको विजयपछि देवराज इन्द्रले पूजा गर्दै आएको कुलदेवी श्रीयन्त्र (जुन देवराजले महादेवको स्तुति गरी प्राप्त गरेका थिए) खोसेर लंका ल्याए र इष्टदेवीका रूपमा स्थापना गरे।रावण तन्त्रविद्यामा निपुण भएकाले तुलेजु भवानीलाई रावणले तान्त्रिक विधिबाट बलि दिई पूजा गर्ने गर्थे। यही श्रीयन्त्रलाई पछि उनले तुलजा भवानी भन्न थालेका थिए। तुलजा भवानी पनि शक्तिकी स्रोत थिइन्। तुलजा भवानीकै कारण रावण त्रिलोक विजेता बने।त्रिलोक विजेता हुनुमा उनका छोरा मेघनाथको पनि उत्तिकै ठूलो भूमिका छ। तुलजा भवानीको पूजा गरी युद्ध गर्न गएको दिन कुनै पनि शक्तिले परास्त गर्न सक्दैनथ्यो।रावणले यसरी प्राप्त गरेको तुलजा भवानीलाई रामचन्द्रले युद्धपछि अयोध्या ल्याए। रामचन्द्र स्वर्गारोहण हुने बेला त्यस श्रीयन्त्रलाई सरयू नदीमा डुबाए। पछि यही तुलजा भवानी देवीलाई अयोध्याबाट सिमरौनगढ हुँदै राजा हरसिंहदेवले काठमाडौं उपत्यका ल्याएका थिए।नान्यदेवका पालामा मुसलमान बादशाहले अयोध्या सहरमा आक्रमण गर्दा पराजित सूर्यवंशी नान्यदेव मुसलमानहरूको नोकरी गर्न पुगे। उनको सम्पूर्ण परिवारको मृत्यु भयो। नान्यदेव विरक्त भई यत्रतत्र घुम्न थाले।एकदिन नान्यदेव सरयू नदीको तिरमा बास बस्न पुगे। त्यस रात सपनामा देखेअनुसार सरयू नदीमा भमराले छोपेर राखेको तामाको पेटारो फेला पारे। उक्त पेटारोमा 'राम्रो वेती नलो वती राजा पुरूवा, अलर्कस्य धनं प्राप्य नान्यदेव भविष्यति' भन्ने श्लोक लेखिएको थियो।तामाको पेटारोभित्र सुनको बट्टामा पूजा गरिराखेको किताबसहित श्रीयन्त्र प्राप्त भयो।नान्यदेव त्यो श्रीयन्त्र लिएर जनकपुरको जंगलतिर लागे। नान्यदेवले त्यस जंगलमा देश बनाए र सिमरौनगढ नाम राखे। सिमरौनगढ अहिले नारायणी अञ्चलको बारा जिल्लामा पर्छ। राजा हरसिंह देव सिमरौनगढका अन्तिम कर्नाटकवंशी राजा थिए। विक्रम सम्बत् १३८१ मा तत्कालीन बंगाली शासक गयासुद्दिन तुगलकको सिमरौनगढ आक्रमणपछि सत्ताच्यूत भएका हरसिंहदेव भागेर नेपाल मण्डलतर्फ लागे। त्यति बेला भक्तपुरमा रूद्र मल्लको शासन थियो।हरसिंह देव सोझै नेपाल उपत्यका पस्न सकेनन्। केही कालसम्म यताउति घुमेपछि दोलखातिर जान लाग्दा तीनपाटन भन्ने ठाउँमा १३८२ माघमा उनको मृत्यु भयो। यो तीनपाटन भन्ने ठाउँ सिन्धुली जिल्लामा कमला खोँचको माथि महाभारत पर्वत शृंखलामा पर्छ।हरसिंहदेवको मृत्युपछि उनकी रानी देवलदेवी (भक्तपुरका राजा रूद्र मल्लकी बहिनी) आफ्ना छोरा जगतसिंह, सँगै आएका भाइभारदार, जनता र उनीहरूले सिमरौनगढबाट साथमा ल्याएको तुलजा भवानीसहित राजा रूद्र मल्लकहाँ शरण लिन पुगिन्। भक्तपुरमा शरण पाएपछि देवलदेवीले आफूले ल्याएको कलश र श्रीयन्त्र राजालाई उपहारस्वरूप हस्तान्तरण गरे।भाषा वंशावलीमा नेपाल सम्बत् ४४४ पौष शुक्ल नवमी शनिबार अर्थात् विक्रम सम्बत् १३८२ पौषमा तुलजा भवानी भक्तपुर भित्रिएको उल्लेख छ।राजा रूद्र मल्लले तलेजु भवानी भित्र्याउँदा सर्वप्रथम 'वाने लायकु' मा विराजमान गराएका थिए। 'वाने' शब्द 'वंता' बाट आएको शब्द हो, जसको अर्थ नेपाल भाषामा पूर्व दिशा भन्ने बुझिन्छ। 'लायकु' शब्दले राजप्रसाद भन्ने बुझाउँछ, जहाँ राजपरिवारहरू बस्ने गर्छन् र शासन पनि त्यहीँबाटै गरिन्छ। त्यसैले 'वाने लायकु' मा रहेको तलेजु मन्दिर नै नेपाल मण्डलको पहिलो तलेजु मन्दिर हो। दसैंमा अहिलसम्म यहाँको तलेजु मन्दिरमा बलिसहित पूजा गरिन्छ। यस लायकुमा तलेजु देवगृह पनि छ। यसलाई मल्ल राजाहरूको आगछेँका रूपमा पुजिन्छ।हाल लायकु भन्नाले खौमा नजिक रहेको क्षेत्र बुझिन्छ। यो क्षेत्र यक्ष मल्लका पालादेखि मात्र लायकुका रूपमा परिणत भएको थियो। त्यसअघिका राजाहरू वाने लायकुमा बस्ने गर्थे।यसरी सिमरौनगढबाट ल्याइएको तुलजा भवानीको मूर्ति तान्त्रिक विधिबाट स्थापना गर्ने क्रममा राजा रूद्र मल्लले जनताको सहयोग लिई सर्वप्रथम वने लायकू (हाल दत्तात्रय) भन्ने ठाउँमा एक हात गहिरो र एक हात चौडा खाल्डो खने। खाल्डोबाट माटो झिकेर फेरि त्यही माटोले खाल्डो पुर्दा पहिलेजस्तो जमिन बराबर भएन। त्यसपछि मेगेजिन भन्ने बगैंचाको ठाउँमा खाल्डो खनियो। त्यो खाल्डो पुर्दा माटो बढी भयो। त्यसपछि क्वाछेँ टोलमा खाल्डो खन्दा माटो पुगेन।कहीँ माटो नपुगेको र कहीँ बढी भएकाले राजा रूद्र मल्ल चिन्तित भए। आखिरमा हाल तुलजा भवानी स्थापना गरिएको ठाउँमा खाल्डो खनेर पुर्दा जमिन बराबर भयो। राजा रूद्र मल्लले त्यो ठाउँ आसपासका सबै प्रजालाई इच्छाबमोजिम पैसा, घर र जग्गा दिएर सन्तुष्ट पारे। त्यस बेलादेखि नेपालका शासक वर्गहरू तुलजा भवानीका उपासक बने।राजा गमन सिंहदेवका पालामा भोटका जनताले तुलजा भवानी भक्तपुर ल्याइएको थाहा पाएछन्। उनीहरू भक्तपुरसँग युद्ध गरेर तुलजा भवनी खोसेर लैजाने विचारले आए। उनीहरूको फौज खासांखुसं पुग्दा भक्तपुर सहर नै दनदन बलिरहेको देखे। आश्चर्य मान्दै एक-एक डल्लो माटो सबैले राख्दा पहाड बन्यो, आगो भने बलिरह्यो।त्यो देखेर आश्चर्य मान्दै उनीहरू सबै फर्किए। त्यही माटोबाट बनेको भनिने पहाड ‘दनेपाचो’ का नामले प्रख्यात छ।पायाः न्हकेगु– खड्ग जात्रापायोः नेवारी शब्द हो, जसको पर्यायवाची शब्द खड्ग चालन वा खड्ग जात्रा भन्ने बुझिन्छ।'पा' को अर्थ काट्ने (खड्ग) र याः को अर्थ यात्रा हो। देवीदेवताले ग्रहण गर्ने विभिन्न अस्त्रमध्ये खड्ग एक हो। यसको धार्मिक, राजनीतिक, दार्शनिक तथा सांस्कृतिक दृष्टिबाट आफ्नै किसिमको महत्व छ। समाजमा खड्गलाई एउटा शस्त्रका रूपमा मात्र नभई स्थान, वस्तु र तत्वसित जोडेर हेर्ने गरेको पाइन्छ।त्यसबाहेक खड्गलाई देवदेवीको प्रतीक, विजयको प्रतीक र राजाको प्रतिनिधिका रूपमा पनि लिइन्छ। खड्गसिद्धिबाट शक्ति प्राप्त भई शत्रुमाथि विजय प्राप्त गर्नुका साथै आफ्नो मनोकांक्षासमेत पूरा हुने शास्त्रीय कथन छ। त्यसैले प्राचीन कालदेखि खड्गको विशेष पूजा र उपयोग हुँदै आएको छ। राजा-महाराजाहरू युद्धमा जाँदा, शुभकामना व्यक्त गर्दा र आशीर्वाद दिँदा समेत 'खड्गसद्धिरस्तु' वा 'खड्गसिद्धि जयकामनार्थ' भन्ने चलन छ। खड्गसिद्धि लिने परम्परा भगवान ब्रह्माबाट भएको बताइन्छ।ब्रह्माजीले जगतको रक्षा तथा देवद्रोही असुरहरूको विनाशका लागि खड्गको उत्पत्ति गरी भगवान रूद्रलाई प्रदान गरेका थिए। भगवान रूद्रले पनि त्यो तेजस्वी खड्ग हातमा लिएर चतुर्भुज रूप धारण गरी सबै असुर तथा शत्रुहरूको विनाश गरेको उल्लेख छ। त्यसबाहेक धर्मपाल, चण्डी, रूद्रको प्रतीक अर्थात् जन्म-जन्मान्तरको शत्रुनाश गर्ने तत्वका रूपमा पनि लिइन्छ। खड्गको उत्पत्तिबारे महाभारतको शान्ति पर्वमा विस्तृत वर्णन गरिएको पाइन्छ।हिन्दुशास्त्रको मान्यताअनुसार खड्गको उत्पत्ति अधर्म निवारण तथा शत्रुनाशका लागि भएको हो। बौद्ध धर्मग्रन्थमा खड्गको प्रयोग मञ्जुश्रीको समयदेखि भएको वर्णन पाइन्छ। यसरी खड्गबारे ऐतिहासिक हिन्दु तथा बौद्ध दुवै धर्मग्रन्थहरूमा उल्लेख भएका छन्।प्रत्येक पाँच वर्षमा मखनतारणी बहाल सिंहदोबाटेमा भद्रकालीसँग र प्रत्येक बाह्र वर्षको एकपल्ट काष्ठमण्डपमा भूतिसःअगाडि (राष्ट्रप्रमुख) राजाको र पचली भैरवसँग खड्ग साट्ने दसैंको मौलिक परम्परा छ। विजया दशमीको रात यसरी खड्ग साट्नाले राज्य स्थिर भई शान्ति कायम हुन्छ भन्ने मान्यता छ।राजा गुणकामदेवद्वारा काठमाडौं नगर व्यवस्थित गर्दा प्रतिस्थापित गणदेवताहरूमा पचलीलाई बिँड र म्हेपीलाई शिर पर्ने गरी मञ्जुश्रीले खड्गकार बनाएका थिए। चारैतिर स्थापित अष्टमातृकामध्ये भद्रकाली र पचली कडा पिठका रूपमा लिइने हुँदा यी दुईबाट विघ्न नपरोस् भनी राष्ट्रप्रमुखले खड्ग साटेर शक्ति स्थिर गर्नुपरेको कथन छ।विक्रम सम्बत् २०५५ सालमा पचलीसँग स्वर्गवासी राजा वीरेन्द्र र २०६० सालको विजया दशमीमा तत्कालीन राजा ज्ञानेन्द्रले खड्गसिद्धि लिएका थिए।खड्ग जात्रा काठमाडौं, ललितपुर र भक्तपुरका विभिन्न ठाउँमा मनाउने गरिन्छ। काठमाडौंका विविध ठाउँमा हिन्दु र बौद्धहरूको भिन्दाभिन्दै पायाःको चलन छ। काठमाडौंको असन र ठमेलमा मनाइने जात्राको विधि अन्तको भन्दा भिन्न छ। काठमाडौं वा भक्तपुर, हिन्दु वा बौद्ध सबैको जात्राको निचोड भने एउटै हो।यसरी नेवारहरूले आ–आफ्नो आगम परम्परालाई अविच्छिन्न गतिशील तुल्याइरहेका छन्। त्यस्तै, तन्त्रअनुसार नेवारहरूले दसैंको अष्टमीका दिन आफ्नो आगममा खड्गसिद्धिको आराधना गरी विधिपूर्वक देवीको खड्ग स्थापना पनि गर्छन्।पायाः जात्राको पौराणिक कथासत्ययुगमा महिषासुरले स्त्रीबाहेक कसैले पनि मार्न नसक्ने वरदान ब्रह्माजीबाट पाएका थिए। जति युद्ध गर्दा पनि देवगणले महिषासुरको वध गर्न नसकेपछि विष्णु, रूद्र र इन्द्रले आफ्ना शक्तियुक्त देवी स्थापना गरे। सुमधुर स्वर, सुन्दर शरीर र शालीन व्यवहारले युक्त महिषासुरलाई देखेर देवी आफैं मोहित भइन्। त्यही मोहनीले लठ्ठ भएकी देवीले दानवसँग युद्ध गर्न नसकेपछि मधु (मदिरा) को प्रयोग गरेर महिषासुरलाई पराजित गरिन् भन्ने विश्वास छ।पौराणिक कथाअनुसार मधुपानपछि महिषासुरको वध गरेर क्रोधित भएकी देवीले हातमा खड्ग लिएर कोही बाँकी छन् कि भनेर असुर सेनाको खोजी गर्दै हिँडेकी थिइन्। यही कथाका आधारमा खड्ग चालन अर्थात् पायाः जात्रा सुरू गरिएको भनाइ छ। काठमाडौं र भक्तपुरमा मनाइने यो जात्राले ऐतिहासिकता प्रदर्शन गर्ने कोसिस गरेको देखिन्छ।भक्तपुरमा पायाः जात्रा क्रममा तलेजु भवानीलाई नै नगर परिक्रमा गराउने चलन छ। दशमीको दिन नवदुर्गाले मूलचोकमा गएर तलेजु भवानीसँग सिद्धि प्राप्त गर्नुपर्छ। भक्तपुरमा यो जात्रा सांभुङ्ग (क्रोध) भैरवसम्म पुगेपछि नवदुर्गा गणले विदा माग्छन्। भक्तपुरमा बडादसैंको दिन मध्यरात मनाइने पायः जात्रा अर्थात् खड्ग जात्रामा तलेजु भवानीको साक्षात रूप मानिने पायःद्यो (देवी) लाई रातो कपडाले बेरेर युद्ध कवच पहिर्‍याइन्छ। बडादसैंको साँझपख तलेजु आगम मन्दिरको ख कुथि कोठाबाट तान्त्रिक विधिपूर्वक पूजा गरिएका बलिपात्र र शस्त्रास्त्रसहित तलेजुको प्रतिरूप पाय द्यो तलेजुका मूल आचाजु, पुरोहितले राजोपाध्यायलाई खड्ग हस्तान्तरण गरेपछि जात्रा प्रारम्भ हुन्छ।खड्ग जात्रा क्रममा पाय द्योःलाई राजोपाध्यायले आफ्नो काँधमा बोकेर तलेजु मूलचोकबाट बेको चोक पुगेपछि सर्वसाधारणका लागि पूजा र दर्शन गर्न दिने परम्परा छ। पाय द्योः दरबार स्क्वायरस्थित स्वर्णद्वार पुगेपछि पंक्तिबद्ध रूपमा प्रतीक्षारत नवदुर्गा देवगणलाई पालैपालो मन्त्रसिद्धि प्रदान गरिन्छ। तलेजु भवानीबाट मन्त्रसिद्धि प्राप्तिपछि पाय द्यो जीवित देवता नवदुर्गा देवगणसहित यात्रापथमा अगाडि बढ्ने चलन छ। यसरी सांभुङ्ग भैरव पुगेपछि फेरि नवदुर्गा देवगणहरूले तलेजु भवानीलाई ढोग गरी विदा माग्छन्। अर्थात्, तलेज भवानीले नवदुर्गालाई शक्ति प्रदान गर्छिन् र नवदुर्गा देवगणले उनीसँग विदा माग्छन्।चन्द्रवासका आधारमा नगरको माथिल्लो र तल्लो क्षेत्रमा पायाः जात्रा हुन्छ। ज्योतिष शास्त्रअनुसार कुनै कार्य गर्दा चन्द्रमा दाहिने वा सम्मुख हुनुपर्छ। यस कारण कुनै शुभकार्य वा यात्रा गर्दा चन्द्रवास हेरिन्छ। यदि चन्द्रमाको वास मेष, सिंह र धनुराशिमा भए पूर्व सम्मुख चन्द्र हुन्छ। कन्या, वृषभ र मकरमा दक्षिण चन्द्र हुन्छ। दक्षिण चन्द्र भनेको दाहिने चन्द्र हो। चन्द्रमाको वास पूर्व र दक्षिण भए तलेजु भवानीको यात्रा माथिल्लो क्षेत्रमा हुन्छ। त्यस्तै चन्द्रमाको वास तुला, कुम्भ र मिथुन— पश्चिम चन्द्रमाको वास, वृश्चिक, कर्क र मीन— उत्तर हुन्छ। चन्द्रमाको वास पश्चिम र उत्तर भए तल्लो क्षेत्रमा पायाः जात्रा गरिन्छ।पायाःको विधि - सांभुङ्ग भैरवआश्विन शुक्ल अष्टमीको दिन औपचारिक रूपमा पायाः जात्राको सुरूआत गरिन्छ। तलेजु भवानीलाई मूलचोक ल्याएपछि खड्गको विधिसम्मत पूजा गरी यो जात्राको औपचारिक सुरूआत गरिन्छ।पञ्चोपचार विधिद्वारा अष्टमीको दिन द्यछेँमा नवदुर्गाको पूजा गरी सोही दिन पिठपूजा, अष्टभैरव, क्षेत्रपाल तथा गणेशको समेत पूजा गरिन्छ। नवदुर्गाको पूजापछि अष्टमीकै दिन खड्ग जात्रामा प्रयोग गरिने खड्गलाई शास्त्रीय विधिद्वारा पूजा गरिन्छ। अर्थात्, पायाःमा अष्टमीको रात तान्त्रिक विधिअनुसार कालरात्रि पूजा गरी भोगबलि चढाउने चलन छ।नवमीको सबै विधि पूरा भएपछि त्यसै दिन आगमघरमा बलिदिने चलन छ। पायाःमा दशमीको दिन आगमघरमा देवीदेवताको पूजा तथा अन्य पूजा सबै तान्त्रिक विधिअनुसार गरिन्छ। दशमीको दिन शरीरमा देवदेवी गण प्रवेश गराएका मातृका गण बाहिर निस्कन्छन्। उनीहरूको हातमा खड्ग र ढाल हुन्छ। उनीहरूभन्दा अघिअघि एउटा बाटो पन्छाउने टोली हिँड्छ। त्यसको पछिपछि भूत पन्छाउने टोली निस्किएको हुन्छ। त्यसपछि कुभिन्डो समाउने टोली निस्कन्छ। देवदेवी गणले आफ्नै गणको पहिरन लगाएको हुन्छ।पौराणिक कथाअनुसार यसरी देवगणले शरीरमा कम्पनका साथ राक्षस गणलाई खोज्दै हातमा खड्ग लिएर नगर परिक्रमा गर्छन्। हिन्दु धर्मावलम्बीले मनाउने पायाः यही रितले सम्पन्न गरिन्छ। अर्कातर्फ बौद्ध पायाःको विधि हिन्दुको भन्दा केही भिन्न छ। देवीले असुर सेनालाई भेटेर खड्गले प्रहार गर्न खोज्दा असुर सेना पहिले ढालमा लुकेको र त्यहाँ खड्गले प्रहार गरेपछि कुभिन्डोमा लुकेको हुन्छ।त्यस्तै, मध्यपुर थिमिमा पनि विजया दशमीका दिन पाया: जात्रा मनाउने गरिन्छ। यो जात्रालाई शक्ति पूजन वा मल्लकालीन सेना दिवसका रूपमा पनि मनाउने गरिन्छ। थिमिको लायकुबाट सुरू हुने यस जात्रामा मल्लकालीन सैनिक पोसाक तथा मल्लकालीन हातहतियारसहित बालकुमारीदेखि दिगुटोलसम्म प्रदर्शन गरिन्छ। स्थानीय भाषामा 'खाँ पिहावइगु' वा 'भुइ फसि पालिगु' भन्ने यो जात्रालाई हतियार प्रदर्शन गर्ने जात्राका रूपमा पनि लिइन्छ।पाया:को अर्थ हतियार हो, जसको पुष्टि 'पाया: तेयगु' (हतियारमा धार राख्ने) शब्दबाट हुन्छ। यसरी मल्लकालीन हतियार प्रदर्शन गरी बालकुमारी मन्दिर अगाडि राखिएको कुभिन्डो (भुइँ फर्सी) काट्ने गरिन्छ।",opinion
"उपेन्द्र सुब्बा जानेमानेका कथाकार र कवि हुन्। केही फिल्ममा अभिनय पनि गरेका छन्। यही वैशाख एकदेखि चलेको 'जारी' फिल्मबाट निर्देशकका रूपमा व्यक्तित्वको अर्को इँटा थपेका छन्।उनकी छोरीलाई जानेमानेको डिएभी सुशील केडिया विश्वभारती स्कुलले 'पढ्न जान्दैन, यहाँ हामी पढाउन सक्दैनौं, अन्तै लैजाऊ' भनेछ। भाइस प्रिन्सिपलसहित अरू दुई शिक्षकले 'यिनलाई सिकाउने कुनै औषधि छैन' भनेछन्। एक जना शिक्षकले 'पढेर केही गरी खान सक्दैन बरु एउटा स्कुटी किन्दिनू, पठाओ चलाएर खान्छ' भनेछन्। उपेन्द्रले यो घटना हालै आफ्नो फेसबुक पेजबाट सार्वजनिक गरे।ती छोरीलाई दुई कक्षादेखि त्यही स्कुलले पढाएको रहेछ। नौ कक्षा पूरा भएपछि उनी निकालिइन्। यो घटनाले विगतका थुप्रै स्मृतिहरू उसका सामुन्ने छरपस्ट पारिदिएको छ। ऊ स्कुल शिक्षक हो। शिक्षण सिकाइ, थरीथरीका विद्यार्थी, तिनका अभिभावक, विद्यालय प्रशासन र शिक्षा प्रशासनसँग उसका अनेक स्मरण र अनुभवहरू छन्।विगतका अनुभवहरूले उसलाई धेरै कुरा सिकाएका छन्, आजपर्यन्त सिक्दै काम गर्दैछ। ऊ उमेरले बीसबाट थोरै माथि थियो। पूर्वी पहाडको एउटा स्कुलमा पहिलोपटक शिक्षक भएको थियो। एक दिन नौ कक्षामा पढाउँदै थियो। विद्यार्थी संख्या ४० हाराहारी हुँदो हो।पछाडितिर बसेका छात्राहरू आफ्नै धुनमा थिए। उसले तीमध्ये गफमा मस्त एक छात्रालाई ताकेर चकको टुक्रोले हान्यो। पहाडको चिसो पानी पिएर हुर्केबढेका मध्य किशोरवयका छात्राहरू हृष्टपुष्ट थिए। चकको टुक्रोले अलिक संवेदनशील ठाउँमा लाग्यो। छात्राहरूले मुखामुख गरे। ऊ जिल्ल पर्‍यो। मुटुको ढुकढुकी बढ्यो। होसहवास उडेजस्तो भयो। अनुहारमा चिटचिट पसिना आयो। समय सकिनै लागेको थियो। बिदा भएर अफिसमा गयो र दुई गिलास पानी पियो। धन्य! त्यो समयको चेतना उसका पक्षमा भयो, कतै कुनै आवाज उठेन। आजको चेतना भएको भए!त्यसपछि उसले कहिल्यै पनि त्यसरी चकले विद्यार्थीको ध्यानाकर्षण गर्ने प्रयास गरेन, छात्रा होओस् कि छात्र।भर्खरै पढाउन थालेको शिक्षकको तनमनमा भारी जोशजाँगर हुने नै भयो। त्यही स्कुलमा चार-पाँच कक्षातिरका विद्यार्थी गणितमा कमजोर भए भनेर प्रधानाध्यापकले विषय शिक्षकलाई एउटा सानो परीक्षा लिन निर्देशन दिए।कडा र मिहिनेती भनेर नाम चलेका प्रधानाध्यापक थिए। परीक्षाको कापी परीक्षण गर्न प्रधानाध्यापकले उसलाई जिम्मा लगाए। उसले फूर्तिसाथ जिम्मेवारी पूरा गर्‍यो। ती गणित शिक्षक निकै पुराना थिए। ऊ ती शिक्षकको कारबाहीमा पर्‍यो। 'प्रधानाध्यापकले अह्राएको काम गरेको हुँ' भनेर पन्छियो। उनले चेतावनी दिए– फेरि यस्तै भयो भने ठिक हुने छैन। उसले जीवनभरका लागि शिक्षा पायो।अलिक पछिको कुरा, ऊ काठमाडौंको एउटा निजी रात्रि स्कुलमा पढाउँथ्यो। कक्षा १० मा भर्ना भएको एक विद्यार्थी निकै कमजोर थियो। कक्षा नौसम्म एउटा निजी स्कुलमा पढ्यो। त्यो स्कुलले बाबुलाई बोलाएर कक्षा दसमा पढाउन नसक्ने जानकारी गरायो।विकल्प खोज्दै जाँदा बाबु भर्खरै खुलेको अर्को निजी स्कुलमा पुगेका थिए। बाबुले छोरो पढाइमा कमजोर छ भनेर उसलाई आफ्नो कुरा भनेका थिए। त्यसो हुनुको सामान्य कारण पनि भनेका थिए।स्कुलमा आइरहन्थे र उसैसँग कुरा गर्थे। काठमाडौंको निकै खान्दानी परिवारका जस्ता देखिन्थे। ऊसँग गाढा सम्बन्ध बनेको थियो।प्रथम त्रैमासिक परीक्षा भयो। विद्यार्थी साँच्चै कमजोर देखियो। बाबु एक साँझ परीक्षाफल लिन आए। उसैसँग कुरा गरे। कुरैकुरामा उसले फ्याट्ट भन्यो– दाइ केटाले पार लाऊला जस्तो छैन, धेरै कमजोर छ।उनी आवेशमा आए। आक्रोशको भावमा भने– कमजोर भएर त एउटा स्कुलले निकालिदियो र यहाँ ल्याएको, पढेर पार नलाए अर्कोतिर पार लगाउँछ, तपाईंले के ठान्नुभएको छ?ऊ गधापच्चिसी आसपासको युवक थियो। अभिभावकको कुराले नाजवाफ भयो।सरी दाइ, मैले अन्यथा भनेको होइन, हामी प्रयास गर्छौं भनेर थामथुम पार्‍यो।यसपछि ऊ अभिभावकसँग कुरा गर्नमा केही सचेत र अलिक सिपालु भयो। यही समय उसको शिक्षण पेसा छुट्यो। अर्कैतिर लाग्यो।  करिब सात वर्षपछि विक्रमाब्द साठीको दशक आरम्भमै चुच्चे ढुंगो उही टुंगो भनेझैं ऊ फेरि स्कुल शिक्षणमा पुग्यो। केही वर्षअघिको कुरा, स्कुलमा परीक्षाफल वितरण हुँदै थियो। एक छात्र आफ्नी दिदीलाई लिएर आएको थियो। दिदी पच्चीस हाराहारीकी हुँदी हुन्।खोइ के बिराममा हो कुन्नि, उसका एक शिक्षक साथीले त्यो छात्रलाई एक थप्पड हाने। दिदीभाइ मौन रहे। एकै छिनपछि यसो हेर्छ त दिदीका दुबै आँखाका डिलबाट गाला हुँदै तुप्लुक्क हुन लागेका दुई थोपा आँसु छन्! उसको मन औडाहाले पोल्यो। ती शिक्षक साथीलाई तानेर बाहिर लग्यो र कुट्नुको कारण सोध्यो। उनले कुनै कारण बताए तर उसले अभिभावकका सामुन्ने थप्पड नै हान्नुपर्ने गरिको मानेन। साथी भए पनि व्यक्ति र व्यक्तित्व त फरक हो। आआफ्नौ शैली हो। उसले बेवास्ता गर्न सक्थ्यो। अहँ, गर्न सकेन। उसले उमेर र अनुभवको पोयो समायो।करिब १५ वर्षले भाइ उमेरका ती साथीलाई केही भन्ने आँट गर्‍यो र स्वीकृति माग्यो। र, भन्यो– तपाईंले आज गलत गर्नुभयो। त्यो केटालाई त्यसरी कुट्नु हुने थिएन।झस्केजसरी सोधे– किन? पहिलो कुरा– सकेसम्म विद्यार्थीलाई नकुट्नू।दोस्रो कुरा– अभिभावकका सामन्नेचाहिँ कहिल्यै नकुट्नू, दाजु ठानेर यति कुरा सम्झिनुहोला। साथी छाँगाबाट खसेजस्ता भए, भने– दाजु, मेरा आँखा खोलिदिनुभयो; कहिल्यै बिर्सने छैन, धेरै धन्यवाद।एक छात्रा थिई। पढाइमा निकै कमजोर। कक्षा दस पार लगाउने छाँट थिएन। नृत्यमा दर्शकहरूको मन पगाल्ने क्षमता थियो। जहाँ नाच्न जान्थी त्यहाँबाट पुरस्कार जितेरै फर्कन्थी। उसले एक दिन त्यो छात्रालाई भन्यो– तिमी पढाइमा निकै कमजोर छ्यौ। यति राम्रो नाच्ने मान्छे पढाइमा यस्तो कमजोर कसरी भयौ, म छक्क परेको छु। उदास मनले भनिन्– खोइ सर, मलाई पढ्नै आउँदैन।उसले सान्त्वना दियो– नाचजस्तै पढाइ भएको भए उत्तम हुन्थ्यो तर केही छैन, नाचको राम्रो तालिम लिनू। तिमी नाचेरै संसार फाँड्छ्यौ।उसले छात्राको अनुहारमा उत्साहका रेखाहरू देख्यो।उपेन्द्र सुब्बाको कहर सार्वजनिक भएपछि उसले ती नृत्यंगना छात्राबारे सोधीखोजी गर्‍यो। एक साथीबाट थाहा पायो– उनी नृत्यमै छिन्, आर्जन पनि राम्रो गरेकी छन्।उसले निजी स्कुलले कमजोर भनिएका विद्यार्थीमाथि गरेका दुर्व्यवहारका केही घटनाहरू सामुन्नेमै देखेको छ।उपेन्द्रले लेखेका छन्– भोलि नै गएर मेरो छोरी होइन, तिमी फेल भएको हो, विद्यार्थीसँग कुरा गर्ने सोमत नभएको तिम्रो अहंकार फेल भएको हो भनेर छोरीको गालामा आँसु नसुक्दै त्यो भाइस प्रिन्सिपलको गाला रन्काइ दिऊँ भन्ने म निम्छरो बाउको मनमा झोंक नचलेको पनि होइन।साँच्चै भोलिपल्टै उपेन्द्र स्कुल गए। भाइस प्रिन्सिपललाई भेटे। उनले लेखेका छन्– के के नै भनौंला भनेर गाको, अनुहार देखेर केही भन्न सकिनँ। सामान्य गुनासो राख्दै छोरीको ट्रान्सक्रिप्ट मागेर आएँ। यति चाहिँ भनेछन्– मेरो छोरीलाई जस्तो व्यवहार अरू विद्यार्थीलाई नगर्नू। हरेक बच्चाहरू क्षमतावान हुन्छन्। एकै किसिमको क्षमता नराखे पनि विशेष क्षमता राख्छन्। बच्चाहरूलाई हतोत्साही नगर्नू। बच्चाको अघि उसको अभिभावकसँग सम्मानले बोल्नू। आर्थिक रूपमा गरिब परिवारकै किन नहोस्, नहेप्नू।उपेन्द्रले लेखेअनुसार छोरी पेन्टिङ गर्छिन्। गायन, नृत्य, र अभिनयमा चासो छ। थोरबहुत जान्दछिन् पनि, फिक्सन पढ्छिन्। यति प्रतिभाशाली छोरी डिएभी सुशील केडिया विश्वभारती स्कुललाई चाहिएन। जग जाहेर छ, यस्तै अरू निजी स्कुललाई पनि चाहिँदैन। यस्ता स्कुललाई मार्कसिट र ग्रेडसिटमा ८० माथि अंक र ए वा ए प्लस ग्रेड चाहिन्छ।कुनै समय यस्तो पनि हुन्थ्यो– कक्षाकोठाबाट चाहिँ नहटाउने तर एसएलसी परीक्षाको आवेदन फारम अर्कै स्कुलबाट भराउने। त्यो समय निजी स्कुलहरू सबै विद्यार्थीहरूलाई प्रथम श्रेणीमा उत्तीर्ण गराउन चाहन्थे। कोही दोस्रोतेस्रो श्रेणीमा गए प्रिन्सिपललाई सात दिन ज्वरो आउँथ्यो। प्रथम श्रेणी हासिल गर्ने क्षमता नभएको ठानिएको विद्यार्थी हेपाइमा पर्थ्यो र अर्को स्कुलमा सर्न बाध्य हुन्थ्यो।कुनै समय ऊ शिक्षक रहेको एउटा निजी स्कुलमै उसले यस्तो घटना देखेको हो।आजकाल यो प्रवृत्ति कुन अवस्थामा छ उसलाई उति हेक्का छैन तर कमजोर रहेको बहानामा निकालिने क्रम जारी छ। मुखर नभएको मात्र हो। यस्ता विद्यार्थीलाई दस कक्षा पढ्न सकेसम्म अर्को स्कुलमा पठाउनमा प्राथमिकता हुन्छ। कोही अभिभावकलाई मनाउन सफल हुन्छन् त कोही बाध्यतामा पार्छन्। निजी स्कुलले कमजोर भनेर हेपेका, निरूत्साहित गरेका र निकालेका विद्यार्थी कहाँ जान्छन्?जवाफ सिधा छ– सामुदायिक स्कुलमा। त्यो पनि अलिक नाम चलेकोमा होइन, ठिक्ककोमा अर्थात औसतमा।छनोट गरेर विद्यार्थी भर्ना लिने हैसियतमा पुगेका कतिपय सामुदायिक स्कुलमा तिनले भर्ना पाउँदैनन्। ती जान्छन् औसतमा।सकारात्मक पक्ष के छ भने पढाइमा कमजोर भएकै आधारमा कुनै पनि सामुदायिक स्कुलले विद्यार्थी निस्कासन गर्दैन। कुनैले गरेको छ भने अपवाद होला वा विवेकहीनताको पराकाष्ठा।निजी स्कुलमा यस्तोलाई अभिभावकहरू सामान्य घटना मान्छन्।जानेमानेका उपेन्द्र सुब्बा त 'निम्छरो बाबु' भए पनि उनीजस्ता निम्छरा कति होलान्! ती कसरी बोलून्!विभिन्न कारणले सबै सामुदायिक स्कुल बराबर हैसियतका छैनन्, जसरी सबै निजी स्कुल बराबर छैनन्। शिक्षाविद मानिएका व्यक्तिहरू र शिक्षा प्रशासनले जति आलोचना र गाली गरे पनि कमजोर भनिएका विद्यार्थी पढाउने तिनै सामुदायिक स्कुलले हो।हाम्रो शिक्षा प्रणालीले प्रतिभाको विविधता पर्गेलेर विद्यार्थीको सिप तिखार्ने काम गर्दैन। विद्यालय शिक्षाले त गर्दै गर्दैन। नाच्नु, पेन्टिङ गर्नु, गाउनु, बजाउनु, अभिनय गर्नु वा यस्तै कुनै प्रतिभा देखाउनु विद्यार्थीको आफ्नै जाँगर हो।कुनै पनि सामुदायिक स्कुलले विद्यार्थीको यस्तो सिप प्रवर्द्धन गर्न सक्दैन। बरू निजीले केही गर्न सक्छन् किनभने उनीहरूलाई आफूखुसी शुल्क उठाउने छुट छ। ठूला सहरका धेरै निजी स्कुल नर्सरीमै लिखित परीक्षा लिएर विद्यार्थी छनोट गर्छन्। माथिल्ला कक्षामा त छनोट गर्ने भइगए।यिनले त अभिभावकको पनि परीक्षा लिन्छन्– शुल्क तिर्न सक्ने क्षमता, खान्दान इत्यादिको। किन यस्तो हुन्छ? किनभने यस्ता निजी स्कुलहरू शिक्षा व्यापार गर्छन्। व्यापार राम्रो हुन पैसावाला ग्राहक तान्न सक्नुपर्छ। ग्रेडको जमाना छ। सबै ए ग्रेड, ए प्लस ग्रेड भनेर ढोल बजाउन नपाए अर्को वर्षको व्यापार बिग्रन्छ। मूल्यांकनको ग्रेडिङ प्रणालीको मर्म विपरीत निजी स्कुलहरू एसएलसी जमानाको प्रतिशतबाट बाहिर आउन सकेका छैनन्। ठूला सहरमा नर्सरीमै त होइन, अलिक माथिल्ला कक्षामा चाहिँ छानेर विद्यार्थी भर्ना लिने सामुदायिक स्कुल पनि छन्। अब कमजोर भनेर हेपिएका, छनोटमा नपरेका र गरिब आमाबाबुका छोराछोरी पढ्न कहाँ जान्छन्?औसत सामुदायिक स्कुलमा।विद्यार्थी कुशाग्र भएर मात्रै हुँदैन, उसले रोजेको शिक्षा पाउन आमाबाबुको धन हुनुपर्छ। धन भएर मात्रै पनि हुँदैन आफ्ना छोराछोरीले कम्तीमा ए ग्रेड हासिल गर्ने करार पनि आमाबाबुले गर्नुपर्छ। हाम्रा शिक्षा प्रशासक र नीति निर्माताहरूलाई निजी स्कुलले कमजोर भनेर हेपेका र निस्कासन गरेका विद्यार्थीका र तिनका आमाबाबुको पीडा कहिले दुख्ला? निम्छरा आमाबाबुलाई कहिले देख्लान्? विद्यार्थीको छातीभित्र स्कुलबाट निकालिएको वेदनाले पोलेको घाउ कहिले देख्लान्?  'निम्छरा' बाबु उपेन्द्रको परिवारलाई दिएको पीडाबाट आफूलाई उम्दा ठान्ने निजी स्कुलहरूले सम्मान कहिले सिक्लान्?अपेक्षा गरौं– आजको चेतनाले जवाफ लिएरै छाड्नेछ।",opinion
"सन् १९७७ मा अमेरिकाको बेभेर्ली हिल सपर क्लबमा भएको आगलागीमा १६५ जना मानिसको मृत्यु भयो।विषाक्त धुवाँ र पीडादायी जलनका कारण त्यति धेरै मानिस तड्पीतड्पी मर्नुभन्दा पाँच मिनेट अगाडिसम्म त्यो क्लबमा रहेका १२०० जनामध्ये धेरैले जीवनकै उत्कृष्ट समय बिताइरहेका थिए।त्यहाँ चलिरहेको ‘गाला डिनर’ मा त्यो बेलाको अमेरिकाकै उत्कृष्ट खानपिन चलिरहेको थियो। दर्शकलाई मन्त्रमुग्ध पार्न सक्ने व्यंग्यकार र गायकहरू मञ्चमा गएर प्रस्तुति दिँदै थिए। मानिसहरू आफ्ना उत्कृष्ट लुगामा सजिएर अनि महँगो टिकट काटेर त्यहाँ पुगेका थिए।त्यस्तो बेलामा जब एउटा वेटर किशोर एक्कासि मञ्चमा गएर होटलको अर्को छेउमा आगलागी सुरू भएको सूचना दियो, दर्शकहरूले उसले भने झैं दायाँ, बायाँ र पछिका निकास ढोकाहरूतिर हेरे। तर आरामदायी सिटहरूबाट उठी चाहिं हालेनन्। बरू आआफ्ना छेउका दर्शकहरूलाई हेरे। आफूले टिकटका लागि तिरेको महँगो शुल्क सम्झे। मञ्चमा निरन्तर चलिरहेको बेजोड प्रस्तुति याद गरे।जब छेउको कोही उठ्ने र चलमलाउने गरेन, तिनको ढुक्क पारा हेरेर एकाध होसियार मानिसबाहेक सबै आफैंलाई आश्वस्त पार्दै सिटमै बसिरहे।सोचे— कतै किशोरले कुनै झुर व्यंग्यसहितको अभिनय गरेको पो थियो कि?होटलको अर्को छेउमा लागेको आगोले चार मिनेटपछि विद्युत अवरूद्ध पारेर अन्धकार बनायो। लगत्तै पिरो धुवाँ हलमा पस्यो। अब आगोले मर्नुभन्दा अगाडि ढोकाहरूनेर अरूबाट कुल्चिएर मानिसहरू मर्न थाले। आगोको लप्का हलमा पुगिसकेपछि धेरै मानिसको असाध्य पीडादायी मृत्यु भयो। एकै छिन अगाडिको उत्सव शोकमा बदलियो।जलवायु संकटलाई त्यो आगलागीसित तुलना गर्ने हो भने त्यहाँको किशोर वेटरको भूमिकामा देखिने केही मानिसहरू मेरो मस्तिष्कमा आउँछन्— अमेरिकी वैज्ञानिकहरू राचेल कार्सन र कार्ल सेगन। ब्रिटिस वैज्ञानिक तथा चिम्पान्जीविज्ञ जेन गुडाल, जोखिमविज्ञ बिल म्याकगायर र टेलिभिजन प्रस्तोता डेभिड एटेनबोरो। क्यानाडेली वैज्ञानिक र प्रस्तोता डेभिड सुजुकी। अमेरिकी र क्यानडेली लेखक तथा अभियन्ता क्रमशः बिल म्याककिबेन र नाओमी क्लेन। अनि नयाँ पुस्ताकी स्वेडिस अभियन्ता ग्रेटा थनबर्ग।(बेभेर्ली हिल्स सपर क्लबको आगलागीबारे विश्लेषक टिम हाफोर्डको रोचक पोडकास्ट सुन्नुहोस् यहाँ)अहिले त्यस्तै एक पत्रकार डेभिड वालेस–वेल्सको किताब पढिरहेको छु मैले— द अनइन्ह्याबिटेबल अर्थः अ स्टोरी अफ द फ्युचर।अनि संयोग कस्तो परेको छ भने नेपालको काठमाडौंले दिनदिनै जसो विश्व वायु प्रदूषणको राजधानीको ताज पहिरिइरहेको छ। साथै ती सबै वैज्ञानिक र अभियन्ताहरूबाट प्रेरित र यसै विषयमा केन्द्रित मेरो आफ्नै पुस्तक बजारमा आउने संघारमा छ।केही दिनअघि सेतोपाटीमा प्रकाशित मेरो किताबको पहिलो अध्यायमा जलवायु संकटको गम्भीरताबारे पढेर धेरै साथीहरूले भनेका छन्— अवस्था यतिविधि खराब भएको त पत्तै थिएन।अरूले भनेका छन्— यो पढ्दा स्कुलमा पढेको विजय मल्लको कथा ‘अन्तिम भोज’ को झल्को आयो।त्यसो भन्ने लगायत यो लेख पढ्ने सबै साथीहरूसित मेरो एउटा जिज्ञासा छ— सुरूमा उल्लिखित बेभेर्ली सपर क्लबमा आगलागी सुरू भएपछि पनि चार मिनेटसम्म कमेडीको आनन्द लिएर अरू एकछिनमा भयंकर पीडादायी मृत्यु भोगेका १६५ जनामा आफ्नो अनुहार देख्नुभयो कि नाइँ?काठमाडौंको नारकीय ट्राफिकबीच धुवाँ फाल्ने नयाँ सवारी साधन किन्दा कहिल्यै सोच्नुभयो यसले पनि वायु प्रदुषण थप्न योगदान दिन्छ भनेर? घर वरपरका प्लास्टिक जम्मा पारेर जलाउँदा? घाँस पलाउँछ भनेर पाखामा आगो झोसिँदिँदा? केराका कोसा वा प्लास्टिककै दूधको प्याकेटलाई अर्को प्लास्टिकमा हालेर झुन्ड्याउँदै हिँड्दा कहिल्यै सोच्नुभयो यसले वायुमण्डलको आधा अक्सिजन दिने समुद्री पर्यातन्त्रहरूलाई धराशायी बनाउन सक्छ भनेर? अनि सन्तान जन्माउँदा कहिल्यै सोच्नुभयो उसलाई राम्रा खेलौना र राम्रो स्कुलको जोहो गर्दै गर्दा सासै फेर्न नमिल्ने संसारमा प्रवेश गराउनुको जिम्मेवारी मेरो हुन्छ भनेर? यी सब कुरा सायद अहिलेसम्म तपाईंका मनमा पनि आएनन्। किनकि तपाईं त आरामदायी कुर्सीमा बसेर मन्चमा चलिरहेको कमेडीमा मस्त हुनुहुन्थ्यो। होटलको अर्को छेउमा सुरू भएको आगोले सुरूमा उतै बस्ने अरूलाई जलाउन सक्थ्यो, जसरी जमिनको मरूभूमीकरण, खडेरी र भोकमरीले सुरूमा अरू विपन्नहरूको ज्यान लिन्थे, पहिरोले सुरूमा भिरमा घर हुनेको वंश नाश गर्थ्यो। वा कसैलाई जलाउनुअगाडि नै कसैले आगो निभाउन पनि सक्थ्यो।तपाईंलाई त्यसो लाग्नुको मुख्य कारण— तपाईंको वरपर जो थिए ती सबैलाई पनि त्यस्तै लाग्थ्यो। सबैलाई लाग्थ्यो सबै सँगै छौं, सुरक्षित छौं।अहिलेको काठमाडौंमा उकुसमुकुस महशुस गर्ने साथीहरूका लागि भने अहिले मसित एउटा खराब समाचार छ— आजको दस वर्षमा पछाडि फर्केर हेर्दा यी धमिला दिनहरू उज्याला र सफा प्रतीत हुनेछन्। अहिले काठमाडौंवासीहरूले भोगिरहेका स्वास्थ्य समस्या साधारण प्रतीत हुनेछन्।जसरी गत वर्ष युरोप र चीनभर तापक्रमका सयौं नयाँ रेकर्ड बनाएको ताप लहर आउँदा वर्षहरूको तुलनामा साधारण प्रतीत हुनेछ। गत जुलाई १८ मा द गार्डियन पत्रिकामा वैज्ञानिक बिल म्याकगायरले लेखेको लेखको शीर्षक नै थियो— द टेरिफाइङ ट्रुथः ब्रिटेन इज अ हटहाउस बट वन डे फोर्टी सेल्सियस विल सिम कुल।सम्भावित यथार्थको विवरण सुनेर तपाईंलाई यकिन हुँदैन भने मानिस जातिले आफ्ना लागि सिर्जना गर्दै गइरहेको भविष्यबारे थोरै मात्रै कल्पनाशीलता थपेर बनाइएको यो छोटो सिनेमा हेर्नुहोस्।अर्थात कोइला, तेल र ग्यास बालेर हामी जुन भविष्यतिर तीव्र गतिमा जाँदैछौं, त्यहाँ सास फेर्ने अक्सिजन किन्नुपर्नेछ। जसरी अहिले पिउने पानी बोतलमा किन्नुपर्छ, अक्सिजन किन्न पैसा नपुग्ने गरिबी त्यो अवस्थामा मृत्युदण्ड सरह हुनेछ।पत्याउन मुश्किल भयो?‘अक्सिजन क्याफे इन दिल्ली’ भनेर गुगलमा खोज्नुहोस्। सन् २०१९ को समाचारअनुसार त्यहाँ १५ मिनेटसम्म ८०–९० प्रतिशत अक्सिजनमा सास फेर्न भारू २९९ तिर्नुपर्छ। अहिलेको गुगल म्यापले दिल्लीमा त्यस्ता दुई क्याफे देखाउँछ। त्यसबाहेक अहिले नै दक्षिण एसियाका धेरै देशका अस्पतालले कठिनाइमा पर्ने मानिसहरूलाई अक्सिजन दिएर ज्यान बचाउने काम गरिरहेका छन्।डेभिड वालेस वेल्सको किताबले मलाई किन काठमाडौंको भविष्यबारे साविकभन्दा पनि निराश बनायो?सन् २०१९ मा प्रकाशित उनको किताबबाट केही कुरा उदधृत गरी हेरौं।पृथ्वीको औसत तापक्रम दुई डिग्रीले बढेमा ध्रुव र ग्रिनल्यान्डमा रहेका हिउँका विशाल ढिक्काहरू खन्डित हुनेछन्। चालीस करोड मानिस पानीको चरम अभावमा बाँच्नेछन्। भूमध्यरेखा छेउका कुनै पनि मुख्य सहरहरू बस्नलायक रहने छैनन्। हरेक गर्मी मौसममा ताप लहरका कारण हजारौंको मृत्यु हुनेछ। भारतमा अहिलेभन्दा ३२ गुणा बढी ताप लहर चल्नेछन्। हालभन्दा पाँच गुणा बढी समय रहनेछन्। अहिलेभन्दा ९३ गुणा बढी मानिसलाई प्रभावित गर्नेछन्।दुईको ठाउँमा तीन डिग्रीले तापक्रम बढेमा दक्षिण युरोपमा सदाकालीन खडेरी पर्नेछ। मध्य अमेरिकाको औसत खडेरी हालभन्दा १९ महिना बढी चल्नेछ। उत्तर अफ्रिकामा हालभन्दा पाँच वर्ष बढी चल्नेछ। हरेक वर्ष जंगलमा डढेलो लाग्ने क्षेत्र मेडिटेरानियन क्षेत्रमा दोब्बर हुनेछ भने अमेरिकामा कम्तीमा छ गुणाले बढ्नेछ।चार डिग्रीले तापक्रम बढ्दा नदीमा बाढीले पुर्‍याउने क्षति भारतमा २० गुणा, बंगलादेशमा ३० गुणा र बेलायतमा ६० गुणाले बढ्नेछ। कुनै कुनै ठाउँमा छ वटासम्म जलवायु संकटजन्य प्राकृतिक विपत्तिहरु एकैसाथ आउन सक्नेछन्। द्वन्द्व र युद्धहरू दोब्बर हुन सक्नेछन्। र, विश्वमा ६ हजार खर्ब डलरको क्षति हुन सक्नेछ जुन भनेको आज संसारमा अस्तित्वमा रहेको सम्पत्तिको दोब्बर हो।स्मरण रहोस्— पृथ्वीको औसत तापक्रम अहिले नै १.२ डिग्रीले बढिसकेको छ। एकाध वर्षमा १.५ डिग्रीको संघार काट्दैछ। 'क्लाइमेट एक्सन ट्रयाकर' का अनुसार अहिलेकै दरमा कार्बन उत्सर्जन हुने हो भने सन् २१०० मा विश्वव्यापी औसत तापक्रम झन्डै चार डिग्रीसम्मले बढ्न सक्नेछ (२.१-३.९, औसत: २.९ डिग्री)। संसारका सबै देशहरूले जलवायु सम्मेलनका बेला गरेका वाचाअनुसार कार्बन उत्सर्जन घटाए भने पनि ३.४ डिग्रीसम्मले तापक्रम बढ्न सक्नेछ (२.२-३.४, औसत २.७)।औद्योगिक युगभन्दा अगाडि २८० पिपिएम रहेको वायुमण्डलीय कार्बनडाइअक्साइडले अहिले नै ४२० पिपिएम नाघिसकेको छ। एकाध दशकमै त्यसले ५०० नाघ्ने सम्भावना छ।डेढ करोड वर्षपहिले जब पृथ्वीमा कार्बनडाइअक्साइडको मात्रा त्यति थियो, त्यो बेला पृथ्वीको तापक्रम अहिलेको भन्दा ५–८ डिग्री सेल्सियसले बढेको थियो। समुद्रको सतह १३० फिटले बढेको थियो र अमेरिकाको पूर्वी तटको समुद्रले आइ–९५ राजमार्गसम्मको जमिनलाई डुबाएको थियो।सयौं अध्ययनहरूबाट यस्ता हजारौं तथ्यांक उद्धृत गर्दै पुस्तकमा वालेस–वेल्सले लेखेका छन्— पृथ्वीमा फेरि कहिल्यै पनि अवस्था सामान्य हुने छैन। मानिसलाई प्राणीका रूपमा विकास र विस्तार हुन जुन हावापानीले सम्भव बनाएको हो, त्यसबाट हामी अब बाहिर निस्किसकेका छौं। यो प्राणीले कस्तोसम्म अवस्था सहन सक्दोरहेछ भन्ने अब परीक्षण हुँदैछ। त्यो हावापानी जसले हामीलाई हुर्कायो, बढायो, संस्कृति र सभ्यताको निर्माण गर्न सम्भव बनायो, त्यो अब दिवंगत बाबुआमाजस्तै बनिसकेको छ- प्रेमपूर्वक सम्झिन सकिने तर कसै गरे पनि फर्काउन नसकिने।उसो भए त्यस्तो भविष्यमा हामी बाँच्नेछौं कसरी? हाम्रो दैनिक जीवन कस्तो हुनेछ?मेरो पुस्तकको यो अंशसँगै यो लेखलाई पनि बिट मारेँ।► २०७८ भदौ १८ गते शुक्रबार। दोस्रो गाउँ यात्राको पाँच महिनापछिको समय। गाउँमा काका बितेको दसौं दिन। म र भान्जा किरियापुत्री भेट्न भरतपुरदेखि बाग्लुङ जाँदै थियौं।६ किलोमिटर टाढा रहेको जुगेडी पुग्दा हामी जाममा फस्यौं। अगाडि पहिरोले बाटो थुनेछ। डेढ घन्टासम्म रोकिँदा मन बेचैन भयो। त्यही दिन गाउँ पुगेर भोलिपल्ट फर्किहाल्ने योजना थियो। साताको अन्तबाहेक अरू दिन कामबाट बिदा मिलाउन झन्डै असम्भव थियो।त्यही बेचैनीबीच मैले केही पोडकास्टहरू सुनेँ। बेचैनीका कारण कुनैमा पनि खास मन लागेन।तीमध्ये एउटा पोडकास्टको सुरूमा ३७ वर्षे प्रस्तोताले वक्तालाई सोधे— अब तीन वर्षमा मैले बच्चा पाएँ भने ऊ ३० वर्षको हुँदा संसार कस्तो हुनेछ?थ्रीफिफ्टी डट ओआरजी नामक वातावरणवादी संस्थाका संस्थापक बिल म्याककिबेनले त्यो प्रश्नको उत्तरमा जस्तो भविष्यवाणी गरे, त्यसले मलाई निकै सोचमग्न बनायो। संयोगवश भान्जा र मैले त्यही दिनभरमा म्याककिबेनले प्रक्षेपण गरेको भविष्यको स्वाद पायौं।म्याककिबेनले त्यहाँ भनेका छन्— सन् २०५० हाराहारीको विश्वका लागि अब दुई विकल्प छन्।पहिलो, जलवायु संकटसित जुध्न मानिस जातिले अहिलेको जस्तै टालटुले रवैया अपनायो भने अवस्था धेरै खराब भइसकेको हुनेछ। त्यतिखेर जलवायु परिवर्तनले सिर्जना गरेका प्राकृतिक विपत्तिहरू यति भीषण हुनेछन् र यति ठूलो संख्यामा आउनेछन् कि तपाईंको बच्चा जुनसुकै शिक्षा र रोजगारका लागि तालिम लिएको भए पनि उसको काम आपतकालीन उद्धार हुनेछ। किनकि मानव जातिले त्यसबाट वर्षभर कुनै पनि समय फुर्सद पाउने छैन।यति भनिसकेपछि उनले एउटा स्पष्टीकरण दिए— त्यस्तो खालको भविष्य संसारका केही ठाउँहरूमा वर्तमान भइसकेको छ र मानव सभ्यता तहसनहस भइसकेको छ।पछिल्लो समय इतिहासकै भीषण आँधी भोगेको दक्षिण अमेरिकी मुलुक होन्डुरसको उदाहरण दिँदै म्याककिबेन भन्छन्— पछिल्लो एउटै आँधीले त्यहाँ कुल गार्हस्थ्य उत्पादनको ४० प्रतिशत बराबर क्षति गर्‍यो। पछिल्ला दुई ठूला आँधी त्यही क्षेत्रमा आए। केही वर्ष बिराएर त्यत्रो विपत्ति आउनु सामान्य बन्यो भने कहिले त्यसबाट बाहिर आउने? कहिले पुनर्निर्माण गर्ने?यसलाई हाम्रो सन्दर्भअनुसार बुझ्न एउटा काल्पनिक उदाहरण लिऊँ— ०७२ को जस्तो विनाशकारी भूकम्प बर्सेनि वा एकाध वर्षको अन्तरमा नेपालमा आउन थाल्यो भने के होला?उनले सुझाएको दोस्रो अलि बिसेक विकल्पमा जान चाहिँ संसारभरका नीति निर्माता र राज्यहरूले एउटा कुरा सुनिश्चित गर्नुपर्थ्यो— सूर्यबाहेक केही नबलोस्।अर्थात् जति सक्दो छिटो सोलार र वायु ऊर्जा जस्ता कार्बन उत्सर्जन नगर्ने साधनहरुले हाम्रो सारा ऊर्जाको आवश्यकता पूरा गरून्। कोइला, दाउरा, तेल र ग्यासको उत्खनन र प्रयोग शून्यमा झरोस्।हामीले अहिलेसम्म नै यति धेरै कार्बन उत्सर्जन गरिसकेका छौं कि त्यति गर्दा पनि हाम्रा सन्ततिको सहज जीवनयापन हुने छैन। खाली उनीहरूले वर्षको केही समय भए पनि राहतको सास फेर्न पाउनेछन्।जीवन क्षेत्रीको किताब 'नुन-तेल: विगततिर पदयात्रा' को अंश। सांग्रिला प्रकाशनद्वारा प्रकाशित यो किताब आगामी वैशाख १६ गते ३ बजे काठमाडौंस्थित नेपाल प्रज्ञा प्रतिष्ठानमा विमोचन हुँदैछ। किताब मूलतः क्षेत्रीको परिवार र गाउँको इतिहास हो। यसमा विभिन्न पुस्ताको गाउँ–सहर यात्रा, पहाड-तराइ बसाइसराइ, बर्मासम्म नेपालीहरूको आप्रवासन, गोर्खा भर्ती, दुई विश्वयुद्धदेखि भारतको हरित क्रान्तिसम्मले गाउँमा पारेका प्रभाव लगायत विषयवस्तु समेटिएका छन्। क्षेत्रीले गाउँ हुँदै २०७३ सालमा गरेको पर्वत–बाग्लुङ–गुल्मी–पाल्पा–रूपन्देही 'नुन–तेल मार्ग' को एकल पदयात्रालाई आधार बनाएर लेखेको किताबमा २०४६ सालपछि उनी हुर्किँदै गर्दाका पहाडी गाउँहरूको मिहीन चित्रण छ। २०७७ र २०७८ सालमा क्षेत्रीले फेरि गरेका दुई गाउँ यात्राहरूमा आधारित नेपालका गाउँहरूको वर्तमान र भविष्य समेट्ने दुई लामा निबन्धहरू जलवायु संकटले नेपालमा ल्याउन सक्ने विपत्तिहरूमा केन्द्रित छन्।ट्विटरः @jiwan_kshetry(जीवन क्षेत्रीका अन्य लेखहरू पढ्न यहाँ क्लिक गर्नुहोस्।)",opinion
"मृत्यु नै जीवनको सबभन्दा अवश्यम्भावी अन्तिम सत्य हो भन्ने थाहा हुँदाहुँदै हामीलाई यो सत्य स्वीकार गर्न गाह्रो हुन्छ।आफू नजिकको कोही गुमेको घटना हामीलाई सधैं अप्रत्याशित र अकल्पनीय नै लाग्छ। यो पाँच दशकको जीवनमा मैले पनि धेरै जना गुमाएको छु, धेरैको मलामीमा सम्मिलित भएको छु, धेरैलाई सान्त्वना दिएको छु।सान्त्वना दिनु एउटा कुरा, तर सान्त्वना लिने ठाउँमा उभिँदा नितान्त फरक अनुभव हुँदो रहेछ। यही अनुभव मलाई पहिलोपटक आमा गुमाउँदा भयो।मेरी आमा स्वस्थ थिइनन्। उनी चिल्लो, पिरो, नुनिलो, गुलियो केही खान नहुने धेरै किसिमका रोगले ग्रस्त थिइन्। 'उहाँको सास जुनसुकै बेला जान सक्छ, इट कुड बी अ म्याटर अफ डेज्, विक्स, मन्थ्स ... डिपेन्ड्स अन हाउ वेल सी इज टेकन केयर अफ,' डाक्टरले यसो भनेको पाँच-सात वर्ष नै भइसकेको थियो।परिवार, डाक्टर र हेरचाह गर्न रखिएका चौबीस घन्टे नर्सहरूको प्रयासले दिन, साता, महिना वर्षौंमा परिणत भए। उनको स्वास्थ्य अवस्था जीर्ण हुँदै गएको देखिन्थ्यो तर उनी आफैंले त्यसलाई झेलेर नै बसिन्।एकदिन म अफिसमा हुँदा नआओस् भनेर चिताएको फोन आयो, 'आमालाई एकदम गाह्रो भयो, अस्पताल लाँदै छौं।'हुन त अस्पताल जानु-आउनु आमाका लागि ठूलो कुरा थिएन। दस वर्षमा वर्षको दुई-तीनपटक अस्पतालको बास नियमित भइसकेको थियो। तर त्यस दिनको फोनमा अत्यास थियो। ताहाचलबाट उनी अस्पताल पुग्नु र म कालिकास्थानबाट पुग्नु सँगसँगै भयो।आमालाई इमर्जेन्सीमा दौडाइयो। अनेक परीक्षण गरियो। आखिरमा जवाफ आयो, 'सी इज नो मोर।'म टोलाएर हेरिरहेँ, आमाको सासबिहीन मुहार।आज आमा गएपछिको तेस्रो आमाबिहिन 'आमाको मुख हेर्ने दिन' उनलाई सम्झिँदै त्यस बेलाका मेरा अनुभूति तपाईंहरूसँग बाँडेको छु। आमा बितेपछि मैले आफ्नो मनमा उम्लेका भावनाहरू केही कवितामार्फत फोनमा पोखेर राखेको रहेछु।मान्छेको शरीरबाट सास गएपछि अनुहारमा परिवर्तन आउन थाल्छ भन्ने कुरा सुने पनि म त्यस दिन पहिलोपटक प्रत्यक्ष देख्दै थिएँ।बिस्तारैतिम्रो ओठतिम्रो अनुहारमा बिलिन भयोत्यो गुलाबी ओठसेतो हुँदै गयोम भेट्न चाहन्थेँतिम्रो त्यो रेभ्लन लिपिस्टिकसेतो हुँदै गएको ओठलाईरंगाउन चाहन्थेँगुलाबी, लालतिम्रो निधारको टीकासँगमिल्ने गरी, म्याचिङम भेट्न चाहन्थेँतिम्रो पाउडरतिम्रो फुस्रिँदै गाएको गालालाईलिपपोत गर्नएकछिन घोरिएँत्यो रक्तहीन मुहारमार महशुस गरेँतिम्रो मुहारमा छाएकोअलौकिक कान्तिशान्तितिमी त आजबिनामेकअप नैबलेकी छौउज्यालोझलललमेरो स्मरणको तिम्रो अन्तिम आकृतिक्लान्तशान्तकान्त...आमाको त्यो मुहारको कान्तिमा डुबिरहेकै बेला खबर आयो, 'अब लाने बेला भो, शववाहन आइपुग्यो।'मेरो मावल देवपाटनका घाटे वैद्य खलक भएकाले घाटसँग कुनै काम पर्दा मावल खलक स्वचालित हुने गर्छ। यसपालि पनि सबै व्यवस्था उनीहरूले नै गर्दै थिए।शव अस्पतालको इमर्जेन्सीबाट ट्रलीमा गुडाउँदै शववाहनमा सारियो। म पनि त्यसैमा चढेँ। हाम्रो पशुपतिको यात्रा सुरू भयो।यो नै आमासँगको मेरो अन्तिम यात्रा हुनेछ भनेर सम्झिँदा मनमा उनीसँग बिताएका बाल्यकालीन मावलका यात्राहरू याद आए।पशुपतितिरको मेरो पहिलो यात्रातिम्रो काखमा गुटमुटिएरबा'को भक्सवागन बिटलमा भएको हुनुपर्छतिम्रो माइतीमेरो मावलको यात्रातिम्रो न्यानो काखकोत्यो पहिलो यात्राम सम्झिन्नँतर अनुभूत गर्न सक्छुत्यसपछि तिम्रो हात समाएरटुकुटुकु ताँती गर्दै गएँबिस्तारै तिमीलाईमोटरसाइकल पछाडि राखेर गएँमोटरमा चढाएर गएँधेरैचोटिनियमितयाद नहुने गरीआज पनि हामी सँगै छौंतिमी लम्पसार छौम तिम्रो हात समाइरहेको छुतिम्रो त्यो कोमल हातअलि चिसो भएछम त्यही हातकस्सेर समाइरहेछुपशुपति पुगेपछित्यो हात सधैंका लागि छुट्टिने छमावली जाँदा छोटो होस् भनेरकामना गर्ने मेरो मनआजको यात्रा नटुंगियोस् भन्नेकामना गरिरहेछम छु तिम्रै साथतिम्रो हात समाईजाँदैछु पशुपतितिरशव वाहनमा...हामी पशुपति पुग्दा साँझको आरती चलिरहेको थियो। माहौल संगीतमय थियो। मेरी आमा संगीतको पारखी थिइन्। हामी (नेपालय) ले आयोजना गर्ने 'पलेँटी' कार्यक्रमको त उनी नियमित दर्शक नै थिइन्।मेरा छोरीहरूले उनलाई एउटा ट्याब्लेट उपहार दिएका थिए, जसमा पलेँटीका अधिकांश गीत युट्युबमा अफलाइन सुन्न मिल्ने गरी डाउनलोड गरेर राखिएको थियो। उनलाई भेट्न जाँदा उनी प्राय: ती गीतहरू सुन्दै गुनगुनाइरहेकी हुन्थिन्।उनी छानीछानी मीना निरौलाले गाएका पुराना गीतहरू सुन्थिन्। मीनाको स्वरसँग उनको विशेष लगाव थियो। खाटमा पल्टिएर गीतहरू गुनगुनाएको देख्दा उनले पहिलेपहिले भान्छामा काम गर्दै रेडियोसँगै ओठ चलाउँदै गुनगुनाएको याद आउँथ्यो।पशुपति घाटको आरतीको भजन सुन्दै गर्दा उनले गुनगुनाएका कयौं नेपाली, हिन्दी गीत र भजनहरू मेरो स्मरणमा घुम्न थाले। म घरि फ्लासब्याकमा पुग्थेँ, घरि आरतीको भजनको ध्वनिले वर्तमानमा झस्किन्थेँ।संगीतको पारखीका लागि आरतीको समयको मलामी पनि राम्रै संयोग जुरेजस्तो लग्यो।संगीतको पारखी तिमीरेडियो सुनेर गुनगुनाउँथ्यौतारा देवीलता, आशाहरूपलेँटीमा नियमित आउन थालेपछिगुनगुनाउन थाल्यौशान्ति ठटालमीना निरौलाहरूउडिजाऊँ भने म पन्छी होइन...तिम्रो पन्छी हुने आकांक्षाउडेर मुक्त हुने इच्छाबिस्तारै भजन सुन्न थाल्यौगुनगुनाउन थाल्यौफूलको आँखामाफूलै संसारसम्झना छम बालक हुँदाछ बजे रेडियो खोलेर उठाउँथ्यौॐ जयजगदिश्वर हरेस्वामी जगदिश्वर हरेयो भजनसँगै सुरू हुन्थ्योहाम्रो दैनिकीहतार हतारस्कुल बस भ्याउने हतारोआज तिमी पशुपति पुग्दाआरती चलेको थियोभजन चल्दै थियोभक्तजनको संकट प्रभु नै दुर करे...ॐ जयजगदिश्वर हरेतर आज मलाई हतारो थिएनतिम्रो सबै कष्ट दुर भएको थियोतिमीलाई दु:ख दिएरजीवित राख्ने धपेडी सक्किएको थियोतिमीमा सास देखेरआमा रहेको स्वार्थ साँध्नेमेरो स्वार्थी दैनिकी सकिएको थियोमलाई उठाउने भजन सुन्दैतिमी थियौएकाग्रह निद्राहीनब्रह्मनालमाचिर मुद्रामा...पशुपति आर्यघाटमा आमाको अन्त्येष्टिपछि हामी घर आयौं, किरियापुत्री भएर बस्यौं। भेट्न आउने आफन्त र साथीहरूको धुइरोले किरिया बसुन्जेल धेरै सोच्ने फुर्सद भएन।जब सबै सक्कियो र म घर आएँ, पुराना एल्बम पल्टाउन थालेँ। म आमा भएका फोटाहरू पल्टिएपछि रोकिँदो रहेछु। मन काटिन्थ्यो, अब त आमा कुनै पनि फोटोमा हामीसँग हुने छैनन् भन्ने भान हुँदा।लाग्यो, अबका सबै चाड र फोटाहरू अपूर्ण हुने छन्।पुराना तस्बिर पल्टाएँदसैंतिहारजन्मदिनसबै कति पूर्णसबैमा तिमी पाएँअबकोदसैंतिहारजन्मदिनअपूर्ण हुनेछतस्बिरमाहौलरमझम मसबै अपूर्णतिमीबिनाकसरी पूर्ण हुन्छमेरो केहीतिमी त गयौविवश छुअपूर्णता स्वीकार्नमेरा तस्बिरहरूअब सदा अपूर्ण रहने छन्अपूरणीय...मान्छे हुन्जेल हामीलाई त्यो अस्तित्व साधारण लाग्छ। गएपछि त्यो खालीपनले पोल्छ। महशुस हुन्छ, ग्लानी हुन्छ, पश्चाताप हुन्छ। बितेको सम्झना अमूल्य लाग्छ। पहिल्यै यो स्थिति ज्ञात भएको भए म यसो गर्थेँ, उसो गर्थेँ भन्ने सोचले पोल्छ।यस्तै केही पोलाइमा भ्याएर, नभ्याएर नउठाइएका कयौं फोन कलहरू पनि पर्छन्। धेरै फोन गर्ने मान्छे नभएपछि फोन नै बज्न छाडेजस्तो लाग्छ।मेरो फोनमासबभन्दा बढी आउने फोनतिम्रै हुन्थ्योमेरो फोनबाटसबभन्दा बढी जाने फोनतिमीलाई हुन्थेनकति फोन मैलेव्यस्त भएर उठाइनँकति फोन मैलेझर्को मान्दै उठाएँअब तिम्रो फोनआउने छैनमैले झर्को मान्नुपर्ने पनि छैनअब कोसँग झर्को मानौं?मेरो फोनमा रहेको तिम्रोएक नम्बरको अभावमामेरो फोन आज टुहुरो भएको छ आमा...मसँगै...(किरणकृष्ण श्रेष्ठका अन्य लेखहरू पढ्न यहाँ क्लिक गर्नुहोस्)ट्विटरः @KiranKrShrestha",opinion
"काठमाडौंको थापागाउँस्थित मण्डला नाटक घरमा नाटक 'सुनकेशरी' मञ्चन भइरहेको छ।१२ वर्षअघि संस्कृतिविद् तथा नाटककार सत्यमोहन जोशीले लेखेको नाटकको परिकल्पना तथा निर्देशन राजन खतिवडाले गरेका हुन्।यो नाटक कर्णाली प्रदेशको प्रचलित लोककथामा आधारित छ। एक युवतीले आफ्नो सुन्दरताका कारण भोग्नु परेका तीतामीठा संर्घषलाई नाटकमा प्रस्तुत गरिएको छ। मण्डला थिएटर नेपालद्वारा सञ्चालित तीन महिने नाट्य प्रशिक्षण कार्यक्रम थिएटर ल्याबको दसौँ ब्याचका प्रशिक्षार्थीलाई लिएर नाटक मञ्चन गरिएको हो।नाटकमा परीक्षा लिम्बू, खगेन्द्र साउद, रीता सैँजु, सुवास गिरी, सुजिता सिवाकोटी, बलबहादुर राई, सञ्जीवजंग क्षेत्री, आर्यसुमन खड्का, रोशन लोहोरुङ राई, सुनिल राई, उज्जवल राई, विवेक कटुवाल, प्रीतिसा अधिकारी, कृष्ण चौधरीलगायत कलाकारको अभिनय छ। त्यस्तै कोरसमा नोर्देन ख्युङ्वा लामा, रक्षा पाण्डे, अनुज्ञा रेग्मी, सविना गिरी, सलिना खत्री, किसम वीर विक्रम थापा, अभिषेक राई र सुनिल खड्का छन् भने प्रत्यक्ष वाद्यवादन अंकित खड्का, सागर खाती, मिलन कार्की, सुदीप खतिवडा र विक्रम श्रेष्ठ छन्। उमेश तामाङ कार्यकारी निर्माता रहेको नाटकमा संगीत संयोजन अनुपम शर्माले गरेका हुन्।यस नाटक काठमाडौंमा मात्र नभई भारत र बांगलादेशमा भएका महोत्सवमा मञ्चन भइसकेको छ। सन् २०१२ मा मण्डला थिएटर नेपालले बांगलादेशको ‘रंगो हर्षे, बिंगो वर्षे नाट्य महोत्सव’मा पहिलो पटक मञ्चन गरेको थियो। सोही वर्ष नेपालको ‘काठमाडौं अन्तर्राष्ट्रिय नाट्य महोत्सव’ र मण्डला नाटकघरको उद्घाटनमा समेत नाटकको मञ्चन भएको थियो। मण्डला नाटक घरमा यो नाटक तीन पटक मञ्चन भइसकेको छ। यस्तै सन् २०१७ मा भारतको राष्ट्रिय नाट्य विद्यालयद्वारा आयोजित प्रतिष्ठित अन्तर्राष्ट्रिय नाट्योत्सव ‘भारत रंग महोत्सव’मा पछिल्लो मञ्चन गरिएको नाटकलाई थिएटर मल, काठमाडौंको प्रेक्षालय उद्घाटन समारोहमा समेत मञ्चन गरिएको थियो। सन् २०१९ मा आयोजित नेपाल अन्तर्राष्ट्रिय नाट्य महोत्सवमा नाटकलाई पुस्तकका रूपमा समेत सार्वजनिक गरिएको छ। नाटक कात्तिक १८ देखि २७ गतेसम्म मञ्चन हुनेछ।   ",Entertainment
"सिनामंगलस्थित पुरानो घर थिएटरमा 'एन इन्सपेक्टर कल्स' पुनः मञ्चन हुने भएको छ। गत भदौ १७ गतेदेखि मञ्चनमा आएको नाटकका कलाकारहरूलाई डेंगु संक्रमण देखिएपछि रोकिएको थियो।डिटेक्टिभ जनरामा आधारित नाटक जेबी प्रिस्टलीको सन् १९४५ मा प्रकाशित नाटक हो। यो नाटकले नैतिकतावादी ‘मोरालिटी प्ले’ को भूमिका खेल्छ। सन् १९१२ को ब्रिटिश समुदायको आधार बनाएर लेखिएको यो नाटक २०२२ मा नेपालमा रुपान्तरण गर्दा पनि नाटकको विषयवस्तु उत्तिकै सान्दर्भिक छ।नाटक एउटा धनाढ्य मल्ल परिवारमा भइरहेको उत्सवबाट सुरु हुन्छ। मल्ल परिवारकी एक्ली छोरी शिला मल्लको इन्गेजमेन्ट समाजमा आफूभन्दा माथिल्लो दर्जामा गनिने शिशिर विक्रम राणासँग हुँदैछ। यही माहोलमा घरको डोरबेल बज्छ एउटा पुलिस इन्स्पेक्टर भित्र छिर्छ।राजकमल फकिरको अनुवाद तथा निर्देशन गरेकाे नाटकमा आभास अधिकारी, विजय ताम्रकार, सारदा अधिकारी, सरिता भुजेल, सदीन लुइँटेल, शिशिर सिवाकोटी, मोनिका थापालगायत कलाकारको अभिनय छ।नाटक यही आउँदो कात्तिक १६ गतेदेखि मंसिर १२ गतेसम्म प्रत्येक दिन साँझ ५ः३० बजे र शनिबार १ः३० बजे पनि मञ्चन हुँदैछ। मंगलबार भने यसको मञ्च हुने छैन।",Entertainment
"‘सामाजिक रुपान्तरणका लागि रगमञ्च, विविधताको उत्सव’ नारा सहित मण्डला थिएटर नेपालले दोस्रो अन्तर्राष्ट्रिय नाट्य महोत्सव आयोजना गर्ने भएको छ। सोमबार मण्डला थिएटरले एक पत्रकार सम्मेलनको आयोजना गर्दै नाट्य महोत्सवको जानकारी गराएको हो।  आगमी मंसिर ९ देखि १७ गतेसम्म चल्ने महोत्सवमा पालसहित अमेरिका, बेलायत, रुस, स्पेन, इटाली, आर्मेनिया, अर्जेन्टिना, इजिप्ट, उरुग्वे, नाइजेरिया, बेलारुस, भारत, भुटान र श्रीलंकाली नाटक गरी २३ वटा मञ्चन हुनेछ।  भारत, उरुग्वे, कम्बोडिया लगायतका मुलुकबाट आएका कलाकार तथा अभियन्ताले कार्यशाला र तालिम सञ्चालन गर्ने भएका छन्। डेढ करोड रुपैयाँ बजेटमा आयोजना हुन लागेको फेस्टिभलमा सांस्कृतिक झाँकी, अन्तरक्रिया र छलफल पनि हुने भएको छ।यस पटकको नाट्य महोत्सवमा नाटकको विभिन्न विधामा उकृष्ट आइडिया ल्याएर काम गर्नेलाई इनोभेटिभ आइडिया अवार्डको पनि व्यवस्था गरिएको आयोजकले जनाएको छ।    ",Entertainment
"ओजस थिएटरमा नाटक 'असुर'को मञ्चन सुरु भएको छ। भदौ १५ गते बुधबारबाट विवेक न्यौपाने (घने)ले निर्देशन गरेको नाटकको मञ्चन सुरु भएको हो। यस नाटकले शक्ति प्राप्तको लागि एक व्यक्तिले कतिसम्म गर्न सक्छ भन्ने कथालाई देखाउँछ।'असुर एउटा गाउँको पारिवारिक कथा हो। यो कथामा एकै परिवारका दुई पिँढीको विचार मिल्दैन। कोही पुरानो व्यवस्थाको प्रतिनिधित्व गर्छन् त कोही नयाँको। यिनीहरूको शक्ति संघर्ष बीचमा जो पर्छ, ऊ बर्बाद हुन्छ,' न्यौपानेले भने।रविन दोङको लेखन रहेको नाटकले पितृसत्तात्मक सोचमा महिलाको जीवनलाई कसरी दमनमा राख्छ भन्ने कुरा पनि समेटेको छ।'विसं २०५८ देखि ०६२/०६३ सम्मको देशको परिवेशलाई असुरले ऐनाले जस्तै देखाउने चेष्टा गरिएको छ। नाटकले उत्पीडित वर्गको पीडाहरूलाई देखाउन खोजेको छ। क्रान्तिको नाममा आम जनताले भोगेको सास्ती नै असुर नाटकको मुख्य अभिप्राय हो,' लेखक दोङले भने।राजन कार्की र शंकर कार्कीको निर्माण रहेको नाटकमा केशवसिंह ठगुन्ना, प्रतीक दुलाल, नमस्ते दिवाकर घिमिरे, सोफिया बज्रचार्य, विजय सापकोटा, सन्तोषी पौडेल, उज्ज्वलराज ढकाल, श्याम कार्की, वीरेन्द्रसिंह कुशवाहा, अस्मिता ढकाल, शेखर दाहाल, गंगा मगर, विशाल परियार, लक्ष्मी राई, अनिल गुरुङ, ओसन कार्की, प्रशंसा गहतराज र शुक्रराज मगरको अभिनय छ।चेतना सापकोटा कार्कीको सहनिर्माण रहेको नाटकका कास्टिङ डिरेक्टर सुरेन्द्र क्षेत्री हुन्। भेषभुषामा निशा गिरी, गंगा मगर र अश्मिता ढकालले काम गरेका छन्।नाटकमा विवेक न्यौपानेले ध्वनि सम्पादन, उदिप सिवाकोटीले प्रकाश परिकल्पना, रविन दोङले मन्च परिकल्पना, सुरेन्द्र क्षेत्री र शेखर दाहालले मञ्च व्यवस्थापन काम गरेका छन्।भदौ १५ देखि मन्चन सुरु भएको नाटक असोज ८ सम्म चल्नेछ। काठमाडौँस्थित ओजस थियटरमा बिहीबार बाहेक हरेक दिन साँझ ५:३० बजे नाटक सुरु हुनेछ। शनिबार भने दिउँसो १ बजे मञ्चन हुनेछ।",Entertainment
"कदम थिएटरमा विश्वप्रसिद्ध अमेरिकी नाटक तथा टिभी सिरिज '१२ एंग्री म्यान'को नेपाली रुपान्तरण नाटक '१२ दुर्वासा' मञ्चन हुने भएको छ।झापा दमकस्थित थिएटरमा यही भदौ १० गतेबाट नाटक मञ्चन हुने लागेको हो। विसं २०७३ मा मण्डला थिएटरले समेत यस नाटकको नेपाली रुपान्तरण पस्किसकेको छ। यो नाटक विश्वका धेरै मुलुकका मञ्चमा मञ्चन भइसकेको छ।सिजन दाहालको परिकल्पना तथा निर्देशन रहने नाटकमा हेमन्त बुढाथोकी, जीवन बराल, मौसम राना, तिब्बत राई, सुवास खरेल, बलु राई, रोमनाथ ओली, राजेन्द्र अधिकारी, सन्तोष दुलाल, चिरञ्जीवी घिमिरे, सुमन लिङ्देन, मनिकशंकर, सुजन भण्डारी, नवीन रिजाललगायत कलाकारको अभिनय छ।नाटकमा एउटा छोराले आफ्नै बुबालाई मारेको हो वा होइन भन्ने एकै प्रश्नमा केन्द्रित छ। अदालतले यो विषयमा निर्णय गर्न गाह्रो भएर वा विशेष कारणवश केही गम्भीर शंका देखेर फरक पेसाका १२ जना आमनागरिकलाई त्यस मुद्दामा छलफल गर्न लगाएर, उनीहरूको सर्वसम्मतीबाट जे निर्णय हुन्छ त्यो नै अन्तिम निर्णय हुनेगरी १२ जनालाई एक कोठामा छलफलका निम्ति छाडिन्छ। १२ जनाको विचारको बीचमा भएको संघर्षको कथा हो, १२ दुर्वासा।रेग्नाल्ड रोजको मूलकथा रहेको '१२ एंग्री म्यान'को नेपाली रुपान्तरण सुरेश सापकोटाले गरेका हुन्।",Entertainment
"पुरानो घर थिएटरमा नाटक 'एन इन्स्पेक्टर कल्स' मञ्चन हुने भएको छ। सिनामंगलस्थित थिएटरमा आगामी भदौ १७ गतेदेखि उक्त नाटक मञ्चन हुन लागेको हो।डिटेक्टिभ जनरामा आधारित 'एन इन्स्पेक्टर कल्स' जेबी प्रिस्टलीद्वारा सन् १९४५ मा प्रकाशित नाटक हो। यो नाटकलाई नैतिकतावादी 'मोरालिटी प्ले' भनेर पनि व्याख्या गरिन्छ। सन् १९१२ को ब्रिटिश समुदायको सेटिङ बनाएर लेखिएको यो नाटकलाई नेपालीमा अनुवाद गरिएको हो।राजकमल फकिरको अनुवाद र निर्देशनमा नाटक तयार पारिएको हो।यस नाटकमा आभास अधिकारी, विजय ताम्रकार, सारदा अधिकारी, सरिता भुजेल, सदीन लुइँटेल र शिशिर सिवाकोटी, मोनिका थापालगायत कलाकारको अभिनय रहेको छ।भदौ १७ गतेदेखि असोज ९ गतेसम्म हरेक दिन साँझ ५ः३० बजे मंगलबार बाहेक मञ्चन हुनेछ। शनिबार अतिरिक्त शो १ः३० मा हुनेछ। ",Entertainment
"काठमाडौंको बत्तिसपुतलीस्थित शिल्पी नाटकघरमा नाटक ‘हिउँको पृथ्वी यात्रा’ मञ्चन भइरहेको छ।  गत आइतबारदेखि नियमित रूपमा यो नाटक मन्चन भइरहेको छ।हिमालबाट बग्ने नदीको जीवन यात्रालाई नाटकमा प्रस्तुत गरिएको छ। मानिसले गरिरहेको प्राकृतिको दोहन र त्यसले निम्त्याएको विपदलाई नाटकले व्यंग्यसमेत गरेको छ।  यो नाटक विभिन्न अन्तर्राष्ट्रिय नाट्य महोत्सममा मञ्चन भइसकेको छ। नदी बग्दा यात्राका क्रममा भेटिने प्राणीसँगको कथालाई नाटकमा प्रस्तुत गरिएको छ।  यो नाटकको लेखन तथा निर्देशन अमजद प्रवेज र घिमिरे युवराजको हो।नाटकमा ज्योति पोखरेल, रविन परियार, पवित्रा खड्का, संगीता उराव, झकेन्द्र बिसी, गोविन्द्र ओली, हिमाल भुजेल, सुशीला लोहर तथा ज्याक बरालको अभिनय रहेको छ।संगीत भने स्मारिका फुयाँल र अनुप तिमल्सिनाले गरेका छन्। यो नाटक साउन १५ सम्म मञ्चन हुनेछ।तस्बिरहरू: ",Entertainment
"काठमाडौंको कालिका स्थानमा रहेको सर्वनाम नाटक घरमा बुधबारदेखि गीतिनाटक 'सपना अनेक-अनेक'को मन्चन सुरू भएको छ।  कवि गीता खत्रीको खण्डकाव्य ‘आमा हुन् आमा’ मा आधारित रहेर निर्देशक आशेष मल्लले नाटकको परिकल्पना तथा निर्देशन गरेका हुन्।आफ्नो मातृभूमिबाट अमेरिका पुग्न सपना बुन्नेहरु अमेरिका पुगे पनि आफ्नै देशको सम्झनामा दिन-रात तड्पिरहने र यस्तो तड्पाइको भावहरुलाई गीति नाटकको माध्यममा प्रस्तुत गरिएको छ।  यहाँ आमालाई मातृत्व भावसहित मातृभूमिको बिम्बका रूपमा नाटकमा प्रस्तुत गरिएको छ।यो गिती नाटकमा वरिष्ठ संगीतकार राजु सिंहको संगीत रहेको छ भने सत्यराज आचार्य र बानीका प्रधानको स्वर रहेको छ।नाटकमा प्रमिला कार्की उप्रेतीको कोरियोग्राफी रहेको छ।निरिक्षा घतानी, भावना उप्रेती, मिलन शाक्यलगायतले अभिनय गरेका छन्।आजदेखि सुरू भएको 'सपना अनेक अनेक' साउन २५ गतेसम्म मन्चन हुने सर्वनामले जानकारी दिएको छ।तस्बिरहरू:",Entertainment
"मण्डला थिएटर थापागाउँमा रामहरि ढकालको परिकल्पना तथा निर्देशनमा एउटा फरकधारको नाटक 'इनसाइड-आउट साइड'को चौथो संस्करण मञ्चन भएको छ। नाटकमा दर्शकलाई नै सहभागी गराइन्छ। यस नाटकमा जम्मा १५ जना दर्शकलाई सहभागी गराइन्छ।रामहरिको परिकल्पना तथा निर्देशनमा २०१९ मा नेपाल अन्तर्राष्ट्रिय नाट्य महोत्सवमा 'इनसाइड-आउट साइड' को एक संस्करण प्रस्तुत गरिएको थियो।  दर्शकहरू आफैंले नाटक प्रस्तुतिको अनुभव लिन सक्नेछन्।एक घण्टाको समय अवधिमा जीवनको विभिन्न आयामहरूलाई अनुभव गर्न सकिन्छ। नाटकमा आफैंले आफैंलाई सुन्ने, सोच्ने र महसुस गर्ने गरिन्छ।  आगामी साउन १ गतेसम्म नाटक मञ्चन गरिनेछ। तस्बिरहरू: ",Entertainment
"नेपाल संगीत तथा नाट्य प्रज्ञा प्रतिष्ठानको आयोजनामा 'बहुभाषिक नाट्य उत्सव २०७९' सुरू भएको छ। उक्त उत्सव असार १२ देखि १८ गतेसम्म चल्नेछ। आरोहण, गुरूकुल स्कुल अफ थिएटरको सह-आयोजनामा हुन लागेको नाट्य उत्सवमा देशभरबाट प्रज्ञा प्रतिष्ठानलाई प्राप्त नाटकहरुमध्ये विभिन्न भाषाभाषीका ७ वटा नाटक मञ्चन हुनेछ। नाट्य उत्सवमा लाप्चा उत्थान मञ्च इलामको लाप्चा भाषाको ‘स्वर्ग जाने सिडीँ’, पुरानो घर समूह (रौतहट) को थारु भाषाको ‘कनन हरलता’, बाम्बुले राई समाज (ओखलढुङ्गा) राई भाषाको ‘सुश्री सुम्निमा’, रंगभूमि एकेडेमी (धरान) को तामाङ भाषाको ‘डम्फुला साङ्ग्युर’, सुम्निमा थिएटर (ललितपुर) को पुमा भाषाको ‘होङ्छा’, चुलाचुली रंगमञ्च (इलाम) को लिम्बु भाषाको ‘सुविउ चरी’ र कर्णाली खस संस्कृति संरक्षण केन्द्र (जुम्ला) को अवधि भाषाको ‘कुटिरो’ मञ्चन हुँदैछन्।नाट्य महोत्सवको पहिलो दिन सोङकित लाप्चा निर्देशित नाटक ‘स्वर्ग जाने बाटो’ मञ्चन भएको थियो। आइतबारबाट सुरु भएको नाट्य उत्सव कुञ्ज थिएटर थापागाउँमा ७ दिनसम्म चल्नेछ। ",Entertainment
"थिएटर भिलेजले साहित्यकार जगदीश घिमिरेको उपन्यास 'साबिती' मा आधारित भएर नाटक मञ्चन गर्ने भएको छ। विमल सुवेदीको डिजाइन तथा निर्देशन र जेनी सुनुवारको सहायक निर्देशनमा आगामी असार १७ गतेदेखि १९ सम्म शिल्पी थिएटरमा उक्त नाटक मञ्चन हुने भएको हो।तीन दिन मञ्चन हुने नाटकको प्रमुख भूमिका निभाउन भारतीय रंगकर्मी अनुराधा मजुमदार काठमाडौं आएकी छन्। उनी नेपाली रंगमञ्चकी एक प्रत्यक्ष सारथी समेत हुन्। जसले 'खुमा' तथा 'बाँकी उज्यालो'जस्ता उत्कृष्ट नाटकमा अभिनय गरिसकेकी छन्। 'साबिती' नाटक थिएटर भिलेजले पहिलोपटक गर्न लागेको भने होइन। सन् २०१३ (वि सं २०७०) मा थिएटर भिलेजले यसै नाटकमार्फत शताब्दीपुरुष  सत्यमोहन जोशीको सम्मानमा उनको नामबाट 'सत्यमोहन जोशी नाटकघर' उद्घाटन गरी आफ्नो कला यात्रा सुरु गरेको थियो। तर प्राविधिक कारणले उक्त नाटक पहिलो शो नसकिँदै रोकिएको थियो। त्यसपछि सन् २०१९ मा यही नाटक नयाँ दिल्लीस्थित नेपाली राजदूतावाससँगको सहकार्यमा साउथ एसियन युनिभर्सिटीमा मञ्चन भएको थियो। त्यही वर्ष भारतकै जम्बूमा भएको अन्तर्राष्ट्रिय नाट्य महोत्सवमा पनि यसले सहभागिता जनाएको थियो। हिन्दी भाषामा रूपान्तरण भएको उक्त नाटकलाई वर्तमान नेपाली समयअनुकूल हुने गरी पुनः रूपान्तरण गरेर प्रस्तुत गर्न लागिएको हो। यो संस्करणको नेपाली रूपान्तरण विमल सुवेदी र सुरज सुवेदीले गरेका हुन्।'धेरै पहिला लेखिएको भए पनि 'साबिती' कथाले समाजमा विद्यमान विविध विसंगतिको असली स्वरूप देखाउँछ। नेपाली रंगमञ्चमा धेरैजसो विदेशी नाटकको अनुवाद मात्र गरिने हुँदा थिएटर भिलेजले नेपाली नाटक तथा साहित्यलाई अन्तर्राष्ट्रिय स्तरमा लैजाने आफ्नो उद्देश्य अनुरुप पहिलो कदमका रुपमा यसै नाटक मञ्चन गर्ने संकल्प गरेका थियौं,' निर्देशक सुवेदीले भने।अभिनयको लागि हाल नेपालमा रहेकी रंगकर्मी तथा हरियाणास्थित स्टेट युनिभर्सिटी अफ पर्फमिङ एण्ड भिज्युअल आर्ट्सको अभिनय विभाग प्रमुख अनुराधा मजुमदार यस कथाले अनेकौं आयातित वाद र विश्वव्यापीकरणमा अडेस लागेका ती स्वरूप अनि त्यसकै आडमा रहेका पितृसत्ता, सामाजिक विभेद, राजनैतिक विसंगति, अनि शिक्षा र स्वास्थ्यको संवेदनाहीन कालो व्यापारीकरणलाई उदाङ्गो पारेको बताउँछिन्। 'महिला पात्रमार्फत नाटकले सामाजिक संरचनाले समानताको बाटो बिराउँदा वर्गीय, लैंगिक, सामाजिक, जातीय र आर्थिकजस्ता क्षेत्रमा पार्ने प्रत्यक्ष असरहरू केलाउँछ। नाटकले शून्यवाद नजिक रहेर घिनलाग्दो समाजलाई अनेक कोणबाट प्रश्नहरू गरेको छ,' उनले भनिन्। नाटकमा अनुराधासँगै सुजन वली र साजन कुमार सुनुवारको पनि अभिनय रहनेछ।थिएटर भिलेजले केही समयअघि नारायण वाग्लेको चर्चित उपन्यासमाथि आधारित नाटक ‘पल्पसा क्याफे’ पनि मञ्चन गरेको थियो।",Entertainment
"काठमाडौंको पिङ्गलास्थान स्थित सत्यमोहन जोशी स्टुडियो थिएटरमा हिजोआज नयनराज पाण्डेको कथा सर्पदंशमा आधारित नाटक 'कथा कस्तुरी' मन्चन भइरहेको छ।दिया मास्केको नाट्य रुपान्तरण र निर्देशनमा मन्चन भइरहेको नाटकमा सपेराहरुको जीवन, परम्परा र राजनीतिक कुरुपता देखिन्छ। एक्टर्स स्टुडियोको प्रस्तुती रहेको नाटक एक्टर्स स्टुडियोको २६ औं ब्याजका विद्यार्थीहरुको बेजोड अभिनय देख्न सकिन्छ।असार १९ गतेसम्म मन्चन हुने नाटक बुधबारबाहेक हरेक दिन अपरान्ह ५ बजे मन्चन हुँदै आइरहेको छ।  तस्बिरहरू:",Entertainment
"अनिल सुब्बा र अन्वेषण राई थुलुङ्गको परिकल्पना तथा निर्देशन रहेको नाटक ‘चोरको स्वर’ शुक्रबारदेखि मञ्चन सुरू भएको छ।यो नाटक थापागाउँस्थित मण्डला थिएटरमा मञ्चन भएको हो। नाटकमा लिम्बू समुदायमा प्रचलित भागी विवाहको कथालाई देखाइने छ।कुनै केटाले केटी भगाइसकेपछि केटा पक्षबाट ’हजुरहरुको छोरीचेली हाम्रो साथमा छ, हाम्रो छोरा भतिजले माया गरेर, खुसीसाथ राखेको छ’ भनी केटा पक्षका भद्र भलाद्मीहरू विशेष रीतसहित जानकारी दिन आउने सांस्कृतिक प्रचलनलाई चोरको स्वर भनिन्छ। माइती पक्षले रीत अर्थात् चोरको स्वर स्वीकार गरिसकेपछि लिम्बू संस्कार, रीतिरिवाजअनुसार विवाहको प्रसंग अघि बढ्छ।आर्टमाण्डु नेपाल प्रालिको प्रस्तुति रहेको नाटकको कथा नविन चौहानले तयार पारेका हुन्।नाटकमा अनिल सुब्बा, रुपेश लामा, कवि राई, लक्ष्मी योङ्हाङ, इँगिहोपो कोइँच सुनुवार, संगीता थापा मगर, बेदना राई, सुरज तमू, प्रतिना राई, रमिता राई, प्रयास बान्तवा राई, रेश्मा लिम्बू, सीता राई, नर्सिस लिङ्देन, दिवस पयाङ्गू, उदय लिम्बू, प्रवीन मगर, नुशा लिङ्देन, सुनिल तामाङलगायतका कलाकारको अभिनय रहनेछ।नाटक जेठ २० गतेदेखि असार १५ गतेसम्म मञ्चन हुनेछ। हरेक दिन साँझ ५ बजे नाटक थापागाउँस्थित मण्डला थिएटरमा हेर्न सकिनेछ भने शनिबार १ बजे पनि हेर्न सकिनेछ।",Entertainment
"अनिल सुब्बा र अन्वेषण राई थुलुङ्गको परिकल्पना तथा निर्देशन रहने नाटक 'चोरको स्वर' मञ्चन हुने भएको छ।यो नाटक थापागाँउस्थित मण्डला नाटकघरमा शुक्रबारबाट मञ्चन हुन लागेको हो। नाटकमा लिम्बू समुदायमा प्रचलित भागी विवाहको कथालाई देखाइने छ।कुनै केटाले केटी भगाइसकेपछि केटा पक्षबाट 'हजुरहरुको छोरीचेली हाम्रो साथमा छ, हाम्रो छोरा भतिजले माया गरेर, खुसीसाथ राखेको छ' भनी केटा पक्षका भद्र भलाद्मीहरू विशेष रीतसहित जानकारी दिन आउने सांस्कृतिक प्रचलनलाई चोरको स्वर भनिन्छ। माइती पक्षले रीत अर्थात् चोरको स्वर स्वीकार गरिसकेपछि लिम्बू संस्कार, रीतिरिवाजअनुसार विवाहको प्रसंग अघि बढ्छ।आर्टमाण्डु नेपाल प्रालिको प्रस्तुति रहेको नाटकको कथा नविन चौहानले तयार पारेका हुन्।नाटकमा अनिल सुब्बा, रुपेश लामा, कवि राई, लक्ष्मी योङ्हाङ, इँगिहोपो कोइँच सुनुवार, संगीता थापा मगर, बेदना राई, सुरज तमू, प्रतिना राई, रमिता राई, प्रयास बान्तवा राई, रेश्मा लिम्बू, सीता राई, नर्सिस लिङ्देन, दिवस पयाङ्गू, उदय लिम्बू, प्रवीन मगर, नुशा लिङ्देन, सुनिल तामाङलगायतका कलाकारको अभिनय रहनेछ।नाटक जेठ २० गतेदेखि असार १५ गतेसम्म मञ्चन हुनेछ। हरेक दिन साँझ ५ बजे नाटक थापागाउँस्थित मण्डला थिएटरमा हेर्न सकिनेछ भने शनिबार १ बजे पनि हेर्न सकिनेछ। ",Entertainment
"बीचमा सानो घर छ। दुई डाँडामा एकातर्फ सेना र अर्कोतर्फ माओवादीहरू छन्। माओवादीहरू क्रान्तिको खोजीमा छन्। सेनाहरूले क्रान्ति रोक्ने जिम्मा पाएका छन्। उनीहरू माओवादी तर्फको बाटो सर्वसाधारणलाई खोल्न चाहन्छन्। क्रान्तिका पक्षधर माओवादीहरू छोड्ने पक्षमा छैनन्।उनीहरू बीच सम्झौता भएन भने कतिखेर गोली चल्छ, कतिखेर बम पड्किन्छ भन्न सकिन्न। त्यही बीच सानो घरमा अन्तरजातीय विवाह गरेका दुई दम्पति आफ्नो प्रेम हुर्काउन संघर्षरत छन्। घरमा कहिले माओवादीहरू खाना खान, सोधखोज गर्न आउँछन् त कहिले सेनाको गस्ती चल्छ।सिनामंगलस्थित पुरानो घरमा मञ्चन भइरहेको नाटक ‘खत’ हेर्न जानुभयो भने तपाईंलाई आफैं पनि त्यसभित्रको पात्रजस्तै लाग्न सक्छ। तपाईं बसेकै कुर्सी निजकबाट सेना, माओवादी र मान्छेहरू हिँड्छन्। बम, गोली चल्छ। बारूदको गन्ध आउँछ। लासहरू ढलिरहेका हुन्छन्। तपाईंहरूलाई तिनै लासहरू नाघ्दै हलबाट बाहिर निस्कन भनिन्छ। त्यसरी लासहरू नाघ्दै हामीले जनयुद्धबाट अगाडि बढ्न पनि सिकिसक्यौ।नाटकमा एउटा संवाद नै छ, ‘यहाँ कति मरे कसैको हिसाब हुँदैन, किनकी क्रान्तिले रगत माग्छ।’तपाईंहरूले पनि ति लासबाट अगाडि बढ्दै जाँदा स्विकार्नु पर्ने छ- क्रान्तिले रगत माग्छ।सुलक्षण भारतीको लेखन तथा निर्देशनमा तयार भएको यो नाटकले जनयुद्धको खतलाई पुन: आलो बनाइदिएको छ। दश वर्षे तत्कालीन जनयुद्धको परिवेशलाई पुन: स्मरण गराउँदै नाटकले नयाँ पुस्तालाई युद्धकालको नजिक पुर्‍याउन खोजेको छ। एउटा सामान्य मान्छे विभेद, अन्याय र बाध्यताले कसरी क्रान्तिमा धकेलिन्छ भन्ने तपाईंले थाहा पाउन सक्नुहुनेछ। अनि त्यो क्रान्तिले कसरी आफ्नैलाई पनि सिध्याउँछ भन्ने देख्नुहुन्छ। त्यही भएकाले भनिएको हुनुपर्छ, युद्धले कसैको पनि राम्रो गर्दैन्। नाटकमै पनि अरूलाई क्रान्तिको ठूला गफ दिने प्रमुख पात्र (दया) ले आफ्नो परिवारजन युद्धमा गुमाउँछ। र उसले लाचार भएर भन्छ, ‘हामीले यो कस्तो युद्ध जित्यौ? म युद्धमा जिते कि हारे भनिदिनुस् न।’त्यतिबेला साथीले उसैले भन्ने गरेको संवाद उसलाई भन्छ, 'क्रान्तिले रगत माग्छ। बलियो हुनुस् कम्रेड।'लेखक तथा निर्देशक सुलक्षण भारतीले करिब एक महिनाको तयारीमा यो नाटक बनाएका हुन्। अहिलेको समयमा यो नाटक देखाउनुको कारणबारे उनी भन्छन्, ‘देशमा विभिन्न राजनीतिक उतारचढाब भइरहेको बेला यो नाटक देखाउनु पर्छ भन्ने लाग्यो। गएको द्वन्द्व के-का लागि थियो? माओवादी र आर्मीको बीचमा पिल्सिएका जनताको बारे मात्र थियो वा भविष्यमा हुनसक्ने घटनाको बारेमा? यस्ता यावत कुराहरू सम्झाउनलाई पनि यो नाटक अहिले देखाएको हो।’निर्देशक भारतीले आफैले जनयुद्ध भोगेका, देखेका होइनन्। सुनेका, समाचारमा पढेका हुन्। तर अन्य नाटकका काममा उनी विभिन्न गाउँ पुग्थे। युद्ध भोगेका पात्रहरू भेट्थे। उनीहरूका कथा सुन्थे। अनि त्यही कथाबाट प्रभावित भएर नाटक ‘खत’ तयार भएको उनी बताउँछन्। ‘यो नाटक बनाउने भनेर सोचेको १२ वर्ष भयो। बल्ल समय मिल्यो,’ उनले भने, ‘जति नै समय बिते पनि युद्धको खत त आलै हुने रहेछ।’नाटकमा मञ्च परिकल्पना बेजोड छ। ध्वनी संयोजन र प्रकाश परिकल्पना उत्कृष्ट छ। दर्शकले नाटक हेर्ने होइन नाटकको अनुभव गर्न पाउँछन्।नाटक हेर्न उपस्थित भएका अर्का लेखक श्याम शाहले यो नाटक निकै जीवन्त लागेको बताए। उनले भने, ‘जनयुद्धलाई सेनाले एक किसिमले बुझे, माओवादी लडाकूहरुले एक किसिमले बुझे। खासगरी २०५८ सालपछि जनयुद्धले भयानक रुप लियो। ६२/६३ को जनयद्धको असरलाई यस नाटकमार्फत जस्ताको त्यस्तै देखाएझैं लाग्छ।’उनले अगाडि भने,  ‘यो नाटकले जनयद्धको सम्झना गरायो। यस अर्थमा यो नाटक धैरै उत्कृष्ट र प्रभावकारी लाग्यो।’परिवर्तनको नाममा मुलुकको क्रान्ति र क्रान्तिले निम्त्याएको लडाईले बसाएको घाउको खत सम्झाउने नाटक काठमाडौंको पुरानो घर, सिनामंगलमा मञ्चन भइरहेको छ। सुलक्षण भारतीको लेखन तथा निर्देशन रहेको नाटक ‘खत’ ले समाजमा क्रान्तिको उत्पत्ती र युद्वले निम्त्याएको घाउलाई जस्ताको तस्तै उतारेको छ।  क्रान्तिले युद्व माग्छ अनि रगत बग्छ तर रगतको हिसाब किन हुँदैन? देश परिवर्तन गर्ने सपनामा क्रान्तिको उदाहरण ‘खत’ हरेक दिन साँझ ५ बजे पुरानो घर सिनामंगलमा मन्चन भइरहेको छ।  नाटकमा बेजोड मञ्च परिकल्पना गरिएको छ। ध्वनी संयोजन र प्रकाश परिकल्पना उत्कृष्ठ छ। दर्शकले नाटक हेर्ने होइन नाटकको अनुभव गर्न पाएको दर्शक बताउँछन्।वैशाख २५ गतेसम्म मञ्चन हुने नाटक ‘खत’ मा अरूण पौडेल, आभास अधिकारी, जयराम ढकाल, रमेश बज्राचार्य, सन्देश कार्की, प्रकाश गुरागाईं, आदि योगी, सागर भट्टराई, श्रवण यादव, चर्चित ढुंगेल, प्रितमसागर शर्मा, निशा दाहाल, नुज महर्जन, उत्तम अधिकारी, रितेश कार्की, शिशिर गिरी, अर्नभ घिमिरे, राजकमल, सरिता भुजेल लगायतको अभिनय छ।नाटकका केही तस्बिरहरू:   सबै तस्बिरहरू: नवीनबाबु गुरूङ",Entertainment
"परिवर्तनको नाममा मुलुकको क्रान्ति र क्रान्तिले निम्त्याएको लडाईले बसाएको घाउको खत सम्झाउने नाटक काठमाडौंको पुरानो घर, सिनामंगलमा मञ्चन भइरहेको छ। सुलक्षण भारतीको लेखन तथा निर्देशन रहेको नाटक ‘खत’ ले समाजमा क्रान्तिको उत्पत्ती र युद्वले निम्त्याएको घाउलाई जस्ताको तस्तै उतारेको छ।  क्रान्तिले युद्व माग्छ अनि रगत बग्छ तर रगतको हिसाब किन हुँदैन? देश परिवर्तन गर्ने सपनामा क्रान्तिको उदाहरण ‘खत’ हरेक दिन साँझ ५ बजे पुरानो घर सिनामंगलमा मन्चन भइरहेको छ।  नाटकमा बेजोड मञ्च परिकल्पना गरिएको छ। ध्वनी संयोजन र प्रकाश परिकल्पना उत्कृष्ठ छ। दर्शकले नाटक हेर्ने होइन नाटकको अनुभव गर्न पाएको दर्शक बताउँछन्।नाटकमा जयराम ढकाल, निशा ब्ल्याक क्याट, आभाष अधिकारी, अरूण पौडेल, रमेश वज्राचार्य, सन्देश कार्की, प्रकाश गुरागाईं, अदि योगी, सागर भट्टराई, श्रवन यादव, चर्चित ढुंगेल, प्रितम सागर शर्मा, निशा दाहाल, नुज महर्जन, उत्तम अधिकारी, रितेश कार्की, शिशिर गिरी, भावना उप्रेती, अर्नभ घिमिरे राजकमल र सरिता भुजेलको अभिनय रहेको छ।हेर्नुहोस् केही तस्बिरहरू ",Entertainment
"लेखक नारायण वाग्लेको उपन्यासमा आधारित नाटक ‘पल्पसा क्याफे’ आजदेखि मञ्चन हुँदैछ। विमल सुवेदीको निर्देशनमा बनेको नाटक शुक्रबारदेखि मन्डला थिएटरमा मञ्चन भएको हो।लेखक वाग्लेको मदन पुरस्कार प्राप्त पुस्तक ‘पल्पसा क्याफे’ को नाट्य रूपान्तरण भने लेखक सुरज सुवेदीले गरेका छन्। तत्कालीन माओवादी द्वन्द्वको सेरोफेरोमा कथा घुमेको छ।गत वर्ष नै प्रदर्शन गर्ने भनिएको नाटक ‘पल्पसा क्याफे’ कोरोना महामारीका कारण प्रदर्शनमा आउन सकेको थिएन।अभिनेत्री स्वस्तिमा खड्काले अभिनय गर्नेगरी तयारी भएको नाटक महामारीका कारण स्थगित भएको थियो। नाटकमा स्वस्तिमाको ठाउँमा अभिनेत्री सृष्टि श्रेष्ठले अभिनय गर्दैछिन्।दीलिप रानाभाटले सह-निर्देशन रहेको नाटकमा सृष्टिसँगै दिपेश राई, विमल सुवेदी, संगीता थापा, पूर्णिमा आचार्य, बच्चु हिमांशु, सरगम राई, चक्र पुलामीलगायतका कलाकारको अभिनय रहेको छ।तस्बिरहरू:  ",Entertainment
"जलवायु परिवर्तन तथा प्रदूषण बोर नृत्य नाटक ‘एस्फिक्सिया’ आज शुक्रबारदेखि मञ्चन हुने भएको छ। बत्तीसपुतलीस्थि शिल्पी थिएटरमा नाटक मञ्चन हुन लागेको हो।यस नाटकलाई बेल्जियमका मेरियन ल्याम्बर्ट र ट्याटियाना रोसिग्ननले निर्देशन गरेका हुन्। ‘१५ जना कलाकारहरूले प्रदूषण र जलवायु परिवर्तनको बारेमा विभिन्न दृश्य र अभिनयको माध्यमबाट दर्शकलाई जनचेतना फैलाउने कोसिस गरेका छौं’, निर्देशक मारियन ल्याम्बर्टले बताइन्।रंगकर्मीले पुनः प्रयोग गरिएका प्लास्टिकको झोला, प्लास्टिकका बोतलहरू र दैनिक फोहोरहरू प्रयोग गरेर ब्याकड्रप, सेट र पोशाकहरू सफलतापूर्वक निर्माण गरेका छन्।  नाटक मञ्चनपछि निर्माण समूहले मानिसहरूको घरमा रहेको प्लास्टिकलाई कसरी रिसाइकल गर्न सकिन्छ भनेर सिकाउँने छन्। तीन दिन मात्रै चल्ने यो नाटक शनिबार र आइतबार (१ बजे र साँझ ५ बजे) दुई पटक मञ्चन हुनेछ।",Entertainment
"नयनराज पाण्डेको लोकप्रिय उपन्यास 'उलार' रंगमञ्चमा मञ्चन सुरू भएको छ। टेकुस्थित कौसी थिएटरमा चे शंकरको परिकल्पना तथा निर्देशनमा नाटकको मञ्चन सुरू भएको हो। २५ वर्षअघि प्रकाशित उलार नेपालगञ्जको परिवेशमा बुनिएको सीमान्तकृत जनताको संघर्षको कथा हो।‘एउटा टाँगा चलाउने पात्र जसलाई समाजले विद्रोहीको रूपमा रूपान्तरण गर्छ यो उसैको कथा हो,’ निर्देशक चे शंकरले भने, ‘तराई परिवेशमा आधारित नाटकमा मुख्य पात्रको जीवनशैली, आशा, अभिलाशाको बारेमा देखाइन्छ।’  गार्डेन थिएटरले कथा घेरासँगको सहकार्यमा मञ्चन हुने नाटकमा सरिता गिरी, सबिर चरौटे, अरुण शर्मा, संजय गुप्ता, शेखर चापागाईंलगायत कलाकार मुख्य भूमिकामा देखिने छन्।नाटक मञ्चनका लागि कलाकारहरूले एक महिना बढी रिहर्सल गरेको कलाकार सरिता गिरीले उल्लेख गरिन्। ‘मधेशको परिवेशलाई हामीले नाटकमार्फत् प्रस्तुत गर्दा सबै कलाकार कथासित अप्रत्यक्ष रूपमा जोडियौं,’ कलाकार गिरीले भनिन्, ‘हामीले हाम्रो तर्फबाट नाटकको पात्रलाई न्याय दिने प्रयास गरेको छौं।’दर्जन बढी नाटक निर्देशन गरेका चे शंकरको निर्देशनमा यसअघि सेम टाइम नेक्स्ट इयर, लुक ब्याक इन एंगर, तिर्खा, ऊ मरेकी छैन, कोही किन बरबाद होस्, मिस्टर फक्स लगायत नाटक मञ्चन भइसकेका छन्।पाठकले निकै रुचाएको उलारका पात्र र कथालाई नाटकका रूपमा दर्शकमाझ ल्याउने काम चुनौतीपूर्ण भए पनि आफू उत्साहित रहेको उनले बताए।उनले नाटक वैशाख ६ देखि १८ गतेसम्म साझ ५ बजे मञ्चन हुने बताए।",Entertainment
"काठमाडौंको थापागाउँस्थित कुञ्ज नाटकघरमा यतिबेला भगवान गौतम बुद्धको जीवनचक्रमा आधारित नाटक 'भवचक्र' मञ्चन भैरहेको छ।  वीरेन्द्र हमालको लेखन/निर्देशन रहेको नाटक भवचक्र आगामी वैशाख ७ गतेसम्म मञ्चन हुनेछ।  रूपेश लामा, राजेन्द्र कट्टेल, सौरभ कार्की, निशान बस्नेत, चन्द्र नेपाली आदिको अभिनय रहेको नाटक भवचक्रमा राजकुमार पुडासैनीको प्रकाश परिकल्पना रहेको छ भने वीरेन्द्र हमालले नै मञ्चको परिकल्पना गरेका छन्। ",Entertainment
"स्थानीय तहको चुनाव नजिकिदै गर्दा राजनीतिमा युवाको नेतृत्व खोज्ने नाटक ‘तीन ट्रान्जिट’ मञ्चन भइरहेको छ। थापागाउँस्थित मण्डला थिएटरमा शुक्रबारबाट नाटक मञ्चन भएको हो।नाटकलाई सोमनाथ खनाले निर्देशन गरेका हुन् भने मिलन कार्कीले सह-निर्देशन गरेका हुन्।रंगकर्मी खनालका अनुसार सानैदेखि राजनीतिको विषयमा पढ्दै आएको भएपनि तथ्यलाई परीक्षण नगर्दा युवाको महत्त्वपूर्ण समय खेर फालिरहेका छन्। राजनीतिमा युवाहरूको कस्तो भूमिका हुनुपर्छ भन्ने विषयलाई नाटकमा प्रस्तुत गरिएको छ।अन्तर्राष्ट्रिय विमानस्थलका तीन ट्रान्जिटहरूमा युवाहरूले राजनीतिलाई कसरी बुझेका छन् भन्ने विषयलाई देखाइएको छ।नाटकमा बुद्धि तामाङ, विजय बराल, मोहन चाम्लिङ राई, विपिन जयसवाल, प्रशंसा सिवाकोटी, प्रविन पुरी, रविन्द्र खत्री, भुवन लुहार (भुपी), न्याथन रायन, दिग्गज खत्री, स्मृती श्रेष्ठ, रेखा लिम्बू, युगल लिम्बू, रेस्मा लिम्बू, कृशल श्रेष्ठ, कृष्टिना बस्नेत, मिलन खड्का, राजिव चौधरी पवन बहादुर विक, सस्मिल पुन मगर र अविनाश राईलगायत कलाकारहरूको अभिनय छ।नाटक चैत्र २५ देखि वैशाख ४ गतेसम्म (सोमबार बाहेक) साँझ ५ बजे मञ्चन हुनेछ। शनिबार भने दिउँसो १ बजे पनि मञ्चन हुनेछ।हेर्नुहोस् तस्बिरहरू",Entertainment
"अभिनेता दयाहाङ राईको निर्देशनमा बनेको ‘मितज्यू’ नाटक मण्डला नाटकघर बानेश्वरमा नियमीत मञ्चन शुरू भएको छ। सोमनाथ खनालले लेखेको ‘मितज्यू’ यसअघि डिजिटल माध्यमबाट युट्युवमा सार्वजनिक भइसकेको थियो। मितज्यू दुई वृद्धहरूले आफ्नो किशोरवयतिर फर्केर हेर्दा देखिने ‘फ्लासब्याक’ कथा हो। नेपाली संस्कृतिमा लोकप्रिय रहेको मितेरी साइनो अन्तर्गत एक जोडा मितको अन्तरकुन्तर कथा यस नाटकमा प्रस्तुत गरिएको छ। मितेरी साइनोसँगै उनीहरुका अन्य सम्बन्ध, तिनका उतारचढाव र तिनीहरुले दुई मितको जीवनमा पारेको प्रभावलाई नाटकको घटनाक्रममा बुनिएको छ । पञ्चायतकालीन नेपालको पूर्वी भेगको कथालाई नाटकमा दुई वृद्धहरुको स्मृतिमार्फत वर्तमान समयमा भनिएको यो नाटकमा ‘फेन्टासी’को भरपूर उपयोग गरिएको छ । तर फेन्टासीसँगै दुई वृद्धहरुको जीवनदर्शन पनि समेटिएको छ ।७ वर्षअघि मण्डला थिएटर नेपालको सातौं प्रस्तुतिको रुपमा मण्डला नाटकघरमा मञ्चन गरिएको नाटक ‘मितज्यू’ लाई डिजिटल प्लेटफर्मबाट पनि सार्वजनिक गरिएको थियो।बुद्धि तामाङ, बिजय बराल, सृजना सुब्बा, उमेश तामाङ, विकास जोशी, किरण चाम्लिङ, अंकित खड्का, अनुप न्यौपानेलगायतको मुख्य भूमिका रहेको नाटक राजन खतिवडाको मञ्च परिकल्पनामा भएको हो। नाटकमा बेनुका राईको संगीत सुनिनेछ। नाटक एक हप्तासम्म मण्डला नाटकघरमा नियमित मञ्चन हुने भएको छ। ",Entertainment
"थिएटर मलको कीर्तिपुर रंगमञ्चमा यतिबेला पारिजातको उपन्यासमा आधारित नाटक शिरीषको फूल मञ्चन भइरहेको छ।  दोस्रो विश्वयुद्व पछिको मानवीय संवेदना र विसंगत सामाजिक परिवेशबीच युद्वबाट फर्किएका ४५ वर्षीय सुयोगवीर र जीवनलाई आफ्नै दृष्टिकोणले हेर्ने स्वछन्द २५ वर्षीय सकम्बरी र उनको परिवार बीचको सम्बन्धको कथा हो-नाटक सिरिषको फूल।  ४५ वर्षसम्म अविवाहित सुयोगवीरको महिलाप्रतिको दृष्टिकोण  र  २४  वर्षे  सकमबरीको आत्मसम्मान,  स्वच्छन्दताका  साथै स्वतन्त्रताको  दर्शनबीच  उत्पन्न  हुने अन्तद्र्वन्द्व  नाटकमा  छ।समग्रमा पितृसत्तात्मक  चिन्तन  र  नारीवादी चेतनाबीचको  विमर्श  नै  'शिरीषको 'फूल’ को अन्तर्वस्तु हो ।उपन्यासलाई  'चौथो  आयाम’ समूहले नाटकीकरण गरेका हुन् भने परिकल्पना  केदार  श्रेष्ठ तथा निर्देशन अञ्जान प्रदीपले गरेका हुन्। समृद्धि नेपाल, संजय विश्वकर्मा, हाङ ओ राई, सविना गोपाली आदिको अभिनय रहेको शिरीषको फूल आगामी चैत १२ सम्म मञ्चन हुनेछ।हेर्नुहोस् केही तस्बिरहरू",Entertainment
"महामारीका कारण थपिएको गरिबीको पीडाको कथा बोकेको साँस्कृतिक नाटक ‘ढल्केको सालैजो’ कौशी थिएटरमा नियमित मञ्चन भइरहेको छ। महामारीले दिएको गरिबी अनि स्वाभिमानी नागरिक हुनुको पीडालाई नाटकमा उतारिएको छ।निर्देशक आशान्त शर्माले देशको राजनैतिक, सामाजिक बेथितिलाई दुरूस्तै उतारेका छन्। कोरोना महामारीका कारण भएको लकडाउनमा आफूले समाजमा देखेको कथाहरूलाई नाटकको रूपमा उतार्ने प्रयास गरेको निर्देशक शर्मा बताउँछन्।वेज प्राइभेट लिमिटेडको प्रस्तुति रहेको नाटकमा रोय श्रेष्ठ, प्रभाकर न्यौपाने, वीरेन्द्र मुखिया, अजश्र ढुंगाना, सुचित्रा उप्रेती, हेना नगरकोटी, अनोज पाण्डे, अर्जुन न्यौपाने, सरला पराजुली, प्रयास बान्तवा राई र संगीता थापाको अभिनय रहेको छ। नाटक चैत ८ सम्म सोमबार बाहेक हरेक साँझ ५ बजे मञ्चन हुनेछ।हेर्नुस् तस्बिरहरू:",Entertainment
"'करोडौंको जग्गा कौडीको भाउमा लिई स्थानीय जनताको उठिवास।'गत वर्ष फास्ट ट्रयाक परियोजनाविरूद्ध आन्दोलनमा उत्रेका खोकनावासीमध्ये एक जना महिलाको प्लेकार्डमा यस्तै लेखिएको थियो।'नो फास्ट ट्रयाक' लेखेको मास्क पहिरेकी ती महिलाजस्तै थुप्रै व्यक्ति बुधबार साँझ पाटन दरबार स्क्वायर डबलीमा भेटिए। मंगलबजारमा सुकुमाया, कृष्णचा, तुयु मैचा, लुमन्ती र अरू थुप्रै थिए।यी नाम शिल्पी थिएटरद्वारा हाल उपत्यकाका सार्वजनिक स्थल, डबली र चोक-चौतारामा मञ्चन भइरहेको 'ठूलो माछा-सानो माछा' का पात्र हुन्।नाटकमा एउटा परिवार र समुदायको कथामार्फत् विकासका नाममा भइरहेको अतिक्रमण, बेथिति र भ्रष्टाचारमाथि व्यंग्य गरिएको छ।काठमाडौं उपत्यकामा सरकारले विकासका नाममा गरेको जग्गा अतिक्रमणको कथा केन्द्रमा छ। तर नाटकमा भाषा, संस्कृति, सम्पदा, पर्यावरणसम्मका विषय गाँसिएर आउँछ।करोडौं मानिसको रगत पसिनामातिम्रो सत्ताको जग बसेको छयही गीतबाट खबरदारी गर्दै नाटक सुरू हुन्छ। मञ्चमा सुकुमाया र उनकी नातिनी लुमन्तीबीचको संवादसँगै नाटक अघि बढ्छ।हजुरआमा ढुंगेधारा र खोलानाला सुकेको, वनजंगल मासिएको र अचेल चराचुरुंगी आउन छाडेका कुरा सुनाउँछिन्। नातिनी थरिथरिका चराचुरुंगी अब क्यालेन्डरमा सीमित भएको निष्कर्ष निकाल्छिन्।उनका छोरा-बुहारी कृष्णचा र तुयु मैचालाई एकातिर छोराछोरी भविष्य र बढ्दो महँगीलाई पुर्ख्यौली पेसाले मात्र नधान्ने चिन्ता छ। सडक बिस्तारले पुर्खाले जोडेको खेत मासिने भयले उत्तिकै सताइएका छन्। मुआब्जा लिने कि नलिने दुबिधा पनि छँदैछ।तर परम्परागत रीतिथिति र पेसागत कर्मलाई निरन्तरता दिँदै गुजारा चलाउने आममानिसको समस्या चाहना र दुबिधाबारे राजनीतिकर्मी र सरकारी पदाधिकारीलाई कुनै मतलब छैन।सडक विस्तारपछि आफ्नो पुर्ख्यौली थातथलो छोड्न बाध्य मानिसहरूको पुनर्वासबारे सरकारलाई कुनै चासो छैन।मेयर पैसाको खोलो बगाएर भए पनि सडक विस्तार गरेरै छाड्ने उद्घोष गर्छन्। उपमेयर र स्थानीय हिराकाजीजस्ता केही मानिस सडक विस्तारविरूद्धमा उभिन्छन्।नाटकले यो द्वन्द्वलाई गीत-संगीत र व्यंग्यात्मक संवादका माध्यमबाट देखाएको छ।ठूलो माछा-सानो माछा घिमिरे युवराजको परिकल्पनामा तयार भएको नाटक हो।करिब एक दर्जन कलाकार रहेको नाटकमा कृष्णभक्त महर्जन, रेनुका कार्की ढोली, संगिता उराँव, पवित्रा खड्का, मञ्जु श्रेष्ठ, मानहाङ लावती, सविन कट्टेललगायत कलाकारले अभिनय गरेका छन्। शिल्पीले यसलाई 'मुक्त रंगमञ्च प्रस्तुति' भनेको छ।खुला ठाउँमा सिर्जनात्मक रंगकर्म गर्ने अभ्यासका रूपमा ठूलो माछा-सानो माछा मञ्चन गरिएको हो,' निर्देशक घिमिरेले भने।मुक्त रंगमञ्चमा डबली, चोक, चौतारीलाई मञ्च बनाइन्छ। यो शैलीले दर्शकलाई सोझै जोड्ने भएकाले मुक्त रंगमञ्च सामाजिक राजनीतिक मुद्दा उठानका लागि प्रभावकारी हुन्छ।शिल्पीले यो नाटक उपत्यकाका विभिन्न ठाउँमा मञ्चन गरिरहेको छ। काठमाडौंमा मञ्चन हुनुअघि शिल्पीले यो प्रस्तुति पूर्वी नेपालका मोरङ, सुनसरी र झापाका विभिन्न स्थानमा मञ्चन गरेको थियो।हरेक ठाउँअनुसारकै स्थानीय भाषा, संस्कृतिसहित त्यहीँका मुद्दा उठाइने भएकाले यो नाटक परिमार्जन गरेर प्रस्तुत हुँदै आएको छ।मंसिर १० देखि २० सम्म काठमाडौंमा हुने प्रस्तुतिमा नेपालीसँगै नेपालभाषाका संवाद राखिएको छ। त्यसैगरी उपत्यकाका नेवार समुदायले भोगेको समस्यालाई मूल विषय बनाइएको छ।तर पूर्वमा यो नाटकमा नेपालीसँगै त्यहीँका मैथिली, उराँव, थारूलगायत भाषामा संवाद राखिएको थियो। निर्देशक घिमिरेका अनुसार राजधानीमा सम्पदा र संस्कृतिलाई प्राथमिकता दिएजस्तै पूर्वी नेपालमा विकास निर्माण र भ्रष्टाचारका विषयलाई प्राथमिकता दिइएको थियो।खुला ठाउँमा मञ्चन हुँदा यसै पनि त्यहाँ वरपर आउने मानिस झ्याम्मिन्छन्। पाटन दरबार स्क्वायरमा साँझको समय बिताउन गएका केही मानिसले यसरी नै नाटक हेरेका थिए।नेपालभाषाका संवादले मात्र नभई यहाँका मानिसले भोगिरहेका विषयले गर्दा धेरैले नाटक रूचाएर हेरेका थिए। लाइभ संगीत प्रयोग गरिएको नाटकमा गीत-संगीत र कथा सँगसँगै बहेको छ। गीत-संगीतमा पनि नेवार समुदायले आफूलाई भेट्छन्।तर नाटकले समेटेको विषय नेवार समुदायमा मात्र सीमित छैन।नाटककी पात्र लुमन्ती नर्स बन्न चाहन्छिन्। तर शैक्षिक प्रमाणपत्रमा नाम लुमन्ती र नागरिकतामा लुमन्थी भएपछि छात्रवृत्तिको फारम भर्न नाम सच्याउनुपर्ने हुन्छ।सरकारी कर्मचारीको लापरवाहीले नाम बिग्रिने र त्यसबाट सर्वसाधारणले दुःख पाउनु नेपालका पश्चिमदेखि पूर्वसम्मका मानिसले भोग्ने समस्या हो।नाटकमा लुमन्ती र कृष्णचाले सरकारी कार्यालय धाएको दृश्यलाई यथार्थपरक रूपमा देखाइएको छ। एउटा सरकारी अधिकारीले भन्छन्, '६ नम्बरमा जानुस्।'बाबु-छोरी ६ नम्बर कोठामा पुगेर आफ्नो समस्या सुनाउँछन्। त्यहाँबाट फेरि १० नम्बर कोठामा पठाइन्छ। त्यहाँबाट फेरि अर्को कोठा र अनि फेरि अर्को गर्दै चहार्दा पनि काम बन्दैन।यो दृश्य तपाईं हामी सबैले भोग्दै आएको समस्या हो। त्यसैले त नाटक जहाँजहाँ मञ्चन हुन्छ, यो दृश्यमा दर्शकले ताली बजाइहाल्छन्।नाटकमा पाइला-पाइलामा सवारी चालकको लाइसेन्स लिने ठाउँदेखि बिरामी उपचार गराउने अस्पतालसम्म बिचौलिया र भ्रष्टाचारको बिगबिगीलाई पनि रोचक शैलीमा देखाएको छ।अनेक समस्यालाई एकै ठाउँमा देखाइँदा एउटै नाटकमा धेरै फराकिलो विषय समेट्न खोजिएजस्तो पनि लाग्छ। निर्देशक घिमिरेले ठूलो माछा-सानो माछालाई अभियान भनेका छन्।नाटकको अन्ततिर मेयरलाई प्रश्न गरिन्छ, 'मेयर साब, अग्लो भ्युटावर बन्दा हामी सामान्य जनताले के पाउँछौं?'नाटकको नाम ठूलो माछा-सानो माछाले शक्तिशाली पदमा रहेका र शक्तिविहीन सर्वसाधारणको मानिसको प्रतीकका रूपमा राखिएको छ। सानो माछा अर्थात् साना मान्छेका भोगाइ र प्रश्नलाई स्थानीय स्वादमा देखाइएको यो नाटक आगामी मंसिर २० गतेसम्म चल्ने छ।खोकनावासीजस्तै गएको वर्ष बालाजु बाइपासका स्थानीय पनि सडक बिस्तारको सास्तीमा परेपछि विरोधमा सडकमा आउन बाध्य भएका थिए। नाटकले समातेको विषय र बालाजुका मानिसको कथा पनि मेल खाने भएकाले यही नाटक भोलि शुक्रबार बालाजुमा मञ्चन हुँदैछ। हालका लागि ठूलो माछा-सानो माछाको अन्तिम मञ्चन मंसिर २० गते बांगेमुढामा हुने छ। निर्देशक घिमिरेले भने, 'यो नाटक बेथिति विरुद्धको अभियान भएकोले हामी यसपछि पनि विभिन्न समूह र संघ-संस्थासँग हातेमालो गर्दै अरु ठाउँहरुमा पनि मञ्चन गर्ने छौं।' सबै तस्बिरः नवीनबाबु गुरुङ/सेतोपाटी       ",Entertainment
"सरकारले निषेधाज्ञा हटाएसँगै रंगमञ्च क्षेत्रका कलाकारहरु सक्रिय बनेका छन्। राजधानीका थिएटरहरूमा स्वास्थ्य सजगता अपनाएर नाटक मञ्चन हुन थालेका हुन्।यही बेला काठमाडौं सिनामंगलमा 'पुरानो घर' नामको नयाँ थिएटरसमेत सञ्चालनमा आएको छ। यहाँ रंगकर्मी सुलक्षण भारतीको निर्देशन र लेखनमा असोज १ गतेदेखि 'म' नाटक मञ्चन भएको हो। सुलक्षण भारतीको एकल प्रस्तुति रहेको 'म' नाटकले मभित्रका अनेक रूप उजागर गरेको छ। म अर्थात् तपाईं, तपाईं अर्थात् म, अर्थात् हामीभित्रको म। नाटकको केन्द्रमा यही 'म' का अनेक रूप देखाउँछ। अनि दर्शकको मनमा प्रश्न छोडेर जान्छ- 'म' को हो?राम्रो 'म' कि नराम्रो 'म'?  कि दुबै 'म'? असल वा खराब जस्तो म भए पनि दर्शकले सबै खालको मभित्र आफूलाई देख्नु र भेट्नु नाटकको विशेषता हो। सुलक्षण भारतीको जीवन्त अभिनयका साथमा मञ्चन भइरहेको यो नाटक असोज २० गतेसम्म मञ्चन हुनेछ।हेर्नुहोस् तस्बिरहरूः   ",Entertainment
"टेकुमा कथा घेराले कौसी थिएटर सुरू गरेको तीन वर्ष भयो। यसबीच यहाँ आउने-जाने बानी परिसकेको रहेछ। नाटक हेर्न जाँदा हुने अतिरिक्त कौसी–गफ नाटक जत्तिकै आनन्दमयी हुन्थे। महामारीपछि यहाँको कौसी त के, भुइँसमेत टेक्न पाइएको थिएन। गएको हप्ता भने दुई पटक यहाँ पुगेँ। शुक्रबारदेखि मञ्चन सुरू भएको 'हरेक बबाल कुरा' को रिहर्सल र सार्वजनिक प्रदर्शन हेर्न।दुवैपटक कौसीको आँगनले मलाई कुनै आत्मीय प्रियजनलाई अँगालो हालेको शैलीमा स्वागत गर्‍यो। दुवैपटक मैले न्यायो महसुस गरेँ।अनि सम्झेँ, महामारीअघि कौसी थिएटरमा मञ्चन भएका 'दयालु रूख', 'मिस्टर फक्स एन्ड द स्कुल ब्वाइ', 'सेम टाइम नेक्स्ट इयर', 'पाँच', 'प्राइभेट इज पोलिटिकल' लगायत नाटकका निर्देशक र चरित्रहरू। विगत सम्झिँदै मैले नयाँ नाटक हेरेँ। हरेक बबाल कुरा ती नाटकभन्दा अलग रहेछ। ती सबै नाटकमा कलाकार र दर्शकसँग अदृश्य पर्खाल खडा गरिएको हुन्थ्यो। हरेक बबाल कुरामा 'फोर्थ वाल' भनिने त्यो पर्खाल भत्केको छ।हरेक बबाल कुरामा नाटकका मूल पात्र दर्शकसँगै बोलिरहेका हुन्छन्। उनी दर्शकको नजिक मात्र आउँदैनन्, दर्शकलाई स्टेजमै बोलाउँछन्। दर्शक नै पात्रसरह मञ्चमा आउने र कलाकारले पनि दर्शकसँगै कुराकानी गर्ने भएपछि फोर्थवाल भत्किने नै भयो। नाटकको सुरूमै मुख्य कलाकार सुदाम सिकेले दर्शकका हातमा साना कार्ड थमाउँछन्। त्यो कार्ड नै दर्शक र कलाकारलाई नाटकमा नजिक तान्ने मियो हो। दर्शकले पालना गर्नुपर्ने नियम सुनाएपछि सुदाम नाटककाे अनाम पात्रमा रूपान्तरित हुन्छन्। स्मृतिका पाना पल्टाउँदै ती अनाम पात्रको सात वर्षको बेलाको सन्दर्भबाट कथा सुरू हुन्छ।  कथा सुखद छैन। सुरूमै मुख्य पात्रको कुकुर साथी कुकीको निधन र त्यसपछि उनको आमाको आत्महत्या प्रयासको कुरा।एकछिनमै मृत्यु र बाँच्नुको औचित्यको कुराहरूले दर्शकलाई पात्रको तीतो विगतमा पुर्‍याउँछ। मुख्य पात्रकी आमा असन्तुलित मानसिक अवस्थाबाट गुज्रिरहेकी हुन्छिन्। आमाले आत्महत्या प्रयास गरेपछि मुख्य पात्रले बुबालाई आमालाई अस्पतालमा राख्नुको कारण सोध्छन्।सुदाम सिके। तस्बिर सौजन्यः कथा घेराजवाफमा उनका बुबाले भन्छन्, 'तिम्रो आमालाई किन बाँच्ने भन्ने नै थाहा छैन रे!'बुबाको जवाफ सुनेपछि मुख्य पात्रले बाँच्न प्रेरित गर्ने बबाल कुराहरूको सूची बनाउन थाल्छन्। उनलाई लाग्छ, ती बबाल कुराहरूको सूचीले आफ्नी आमालाई जीवनप्रति आशावादी बनाउने छ र उनले आत्महत्याको प्रयास गर्ने छैनन्।बबाल कुराहरूको सूचीले सुरूमा मुख्य पात्रको मन बहलाउने बहाना बन्छ। तिनै सूचीले बिस्तारै उनको जीवनदृष्टि पनि बदलिदिन्छ। मुख्य पात्रको उमेरसँगै यो सूची तन्किँदै जान्छ। एक, दस, सय, हजार हुँदै लाखमा पुग्छ। ती सूचीले मुख्य पात्रको जीवनमा राख्ने अर्थ नै नाटकको कथा हो। सुदामले नाटकको सुरूदेखि अन्तसम्म सूचीमा लेखिएका दर्जनौं बुँदा कठाग्र पारेर सुनाउँछन्। नाटक हेर्न पुग्नुभयो तपाईं अघिल्लो पंक्तिमा राखिएको कुर्सीमा बस्नुहोला। सुदामले बबाल कुराहरूको प्लेकार्ड तपाईंकै हातमा थमाउने बलियो सम्भावना छ।एक नम्बरमा 'आइसक्रिम', चार नम्बरमा 'पहेँलो रङ', २६ नम्बरमा 'स्वीमिङ पुलमा कसैले थाहा नपाउने गरी सू गर्नु', १२३२१ नम्बरमा 'डाँडाको टुप्पोबाट पूरै सहर देखिनु र केही समयका लागि भए पनि आफ्नो सबै पीडा र तनाव बिर्सिनु।'यीमध्ये केही बुँदा मुख्य पात्रले दर्शकलाई नै सोध्छन्। अनि दर्शकले पढेर सुनाउँछन्। यस क्रममा दर्शक मूल पात्रको संवेदना र कथासँग भावनात्मक रूपले जोडिन्छन्।नाटक हेर्दै गर्दा तपाईंलाई पनि सुदामले ती कार्डमा लेखेका पढ्न लगाउन सक्छन्। तर नआत्तिनुस्, यसका लागि तपाईंले विशेष तयारी गरिराख्नु पर्दैन।सुदामका लागि भने नाटकको गाह्रोमध्येको एउटा कुरा यिनै सूची याद गर्नु थियो। सूचीअनुसार कथाको सिलसिला अघि बढाउन उनले एक महिना लामो तयारी गरेका थिए।रिहर्सलपछि उनीसँग भएको कुराकानी क्रममा भनेका थिए, 'एकदमै धेरै नम्बर याद गर्नुपर्नेछ। सिलसिला बिग्रने डरले अलि बढी दबाब महसुस भइरहेको छ।' झन्डै दुई वर्षअघि कौसी थिएटरकी संस्थापक तथा निर्देशक आकांक्षा कार्कीकै निर्देशनमा मञ्चन भएको 'प्राइभेट इज पोलिटिकल' सुदामले अभिनय गरेको पछिल्लो नाटक हो। 'यति लामो समयपछि स्टेजमा आउँदा लाग्ने भय त छँदैछ। यो नाटक फरक खालको भएकाले पनि डर लाग्ने रहेछ,' उनले भने।सुदामले यसअघि स्टेजबाट टाढा बसेका दर्शकका अस्पष्ट अनुहार मात्र देख्थे। मनोवाद शैली भए पनि यसपटक एक घन्टा दस मिनेटसम्म उनले दर्शकसँग आँखामा आँखा जुधाएर कुराकानी गर्दै नाटक अघि बढाउनु पर्छ। यस क्रममा दर्शकले नाटक हेर्दैनन्, अन्तक्रियात्मक शैलीमा पात्रको कथा महसुस गर्छन्। तर अन्तक्रिया अप्रत्याशित हुन सक्ने कुराका लागि सुदाम चनाखो भई बस्नु पर्छ। दर्शकलाई जोड्ने यो अभ्यास रमाइलो भए पनि सुदामका लागि चुनौतीपूर्ण थियो। अझ, स्टेज एक्लै धान्नु कुनै पनि कलाकारका लागि चानचुने कुरा होइन। यसअघि चे शंकरको निर्देशनमा 'क्र्याप्स लास्ट टेप' र 'अ म्याड मेन्स डायरी' मा पनि एक्लै स्टेज धानेका थिए। 'तर यो नाटकको संरचना र पात्र पहिलाका भन्दा बेग्लै छ। यसको पात्रलाई अझै चिन्न सकिरहेको छुइनँ जस्तो लागिरहेछ,' नाटक मञ्चन हुनु दुई-तीन दिनअघिसम्म सुदामको अवस्था यस्तो थियो।सुदामको डर कुनै भुस्कोल विद्यार्थीलाई परीक्षाअघि लाग्नेजस्तो पक्कै थिएन। त्यो डर पुरानो टपरलाई फेरि पहिलाजस्तै परिणाम ल्याउन सक्छु कि सक्दिनँ भन्ने खालको थियो।अहिले सुदामको प्रस्तुति हेर्दा त्यो डर कतै झल्किँदैन। उनी चिरपरिचित वजनदार आवाजसहित मस्त भावभंगीमा प्रस्तुत भएका छन्। हरेक बबाल कुराहरूसँग जोडिएका स्मृति सुन्दै जाँदा मुख्य पात्र बालकबाट परिपक्व भई सक्छन्। सँगै, उनको जीवनदृष्टि पनि नकारात्मकबाट क्रमशः सकारात्मक बनिरहेको हुन्छ। सुदामबाट हरेक बबाल कुराको पात्रमा रूपान्तरण हुँदा त्यो पात्रले फरक उमेर र अलग परिस्थितिमा सँगालेका उतारचढाव अभिव्यक्त गर्नुपर्ने थियो। पटकपटक आत्महत्या प्रयास गरेकी आमाको सन्तान हुनुको पीडा आँखा र बोलीमा ल्याउनु थियो। निराशाबीच आशावादी बनिरहने संयम कला चाहिएको थियो। प्रेममा परेको चञ्चल युवा पनि बन्नु थियो जुन सायद उनलाई सजिलै भयो। किनकी उनले नाटककी निर्देशक आकांक्षासँग प्रेम विवाह गरेका हुन्। जे होस्, लामो सुस्केरा तान्ने दृश्यदेखि ठूलो स्वरमा 'छेक्यो छेक्यो देउराली डाँडा' गाउँदा होस् वा 'मटरगस्ती' गीतमा नाच्दा सुदाम सहज देखिएका छन्। सुदाम आफ्नै नजरमा खास किसिमको गम्भीर भूमिकामा मात्र सुहाउने कलाकार हुन्।'मलाई आफ्नो कम्फर्ट जोनबाट निस्केर काम गर्न गाह्रो हुन्छ,' उनले भनेका थिए।रिहर्सलका बेला सुदामले बबाल कुराको क्रम संख्या बिगार्दा, संवादहरू भुलेर आकांक्षा र कौसी थिएटरका साथीहरूले सम्झाइरहेको देख्दा उनी डराउनु स्वाभाविक लागेको थियो। तर रिहर्सलदेखि सार्वजनिक मञ्चनसम्म आइपुग्दा सुदाम र आकांक्षा दुवैका आँखामा डर होइन, महामारीअघिको चमक फर्किएको देख्न सकिन्छ।निर्देशक आकांक्षासँग सुदामको यो तेस्रो नाटक भए पनि पहिलो एकल प्रस्तुति भएको नाटक हो। साथी र जीवनसाथीसँग काम गर्दाको अनुभव उस्तै हुँदैन। जीवनसाथी हुँदैमा सबै कुरा मिल्ने होइन। सुदाम आफैं भन्छन्, 'म एकदमै मुडी छु। अरूको मुडमा चल्न गाह्रो हुन्छ।'आकांक्षा भने समूहमा काम गर्दा रोइरहेकी छन् भने पनि आँसु लुकाएर मुसुक्क हाँसिदिन सक्छिन्।दुई विपरीत स्वभावका उनीहरूको कला, जीवन र रंगमञ्चलाई हेर्ने दृष्टिकोणको भिन्नताले काममा पनि बेलाबेला द्वन्द्व सिर्जना गर्ने दुबै बताउँछन्।कामलाई सानो ठूलो भनेर नछुट्याउने आकांक्षा र सुदाम यो नाटकमा निर्देशक र कलाकारको भूमिकामा छन्। रंगमञ्चको नियमअनुसार निर्देशकको कुरालाई कलाकारले मञ्चमा उतार्न सक्नुपर्छ। 'सुदाम संवेदनशील र मुडी भएकाले उसले चित्त दुखाउने हो कि भनेर सचेत हुनुपर्छ,' आकांक्षा गुनासो पोख्छिन्, 'काम नगर्दा हामी साथी हुन्छौं। काम गर्ने बेला एकले अर्काको कुरा मान्नुपर्ने हुन्छ। त्यस्तो बेलामा हाम्रो मत मिल्दैन।'सुदाम स्वीकार्छन्, 'अरूसँग भएको भए म आफ्नो मुड लुकाउन बाध्य हुन्थेँ। तर आकांक्षासँग म जस्तो हुँ त्यस्तै भइदिन्छु। कहिलेकाहीँ त्यसले तनाव पनि हुन्छ।'आ–आफ्नै विशेषता बोकेका आकांक्षा र सुदाम दुवै नेपाली रंगमञ्चका प्रतिभाशाली कलाकार हुन्। सँगै काम गर्दा दुवैले एकअर्काबाट सिक्न पाएका छन्। दुवैको भनाइमा यो सहकार्यमा उनीहरूलाई आफूले चाहेको जस्तै काम निकाल्न सहज भइरहेको छ।कलाको एउटा मुख्य विशेषता मानिसको हृदयमा संवेदना जगाउनु हो। हरेक बबाल कुरामा दर्शकको संवेदनालाई छुने कुरा धेरै छन्। सुदाम र आकांक्षाको सहकार्य यस मानेमा सफल छ।नाटक सकिँदा लाग्छ, टेड टक शैलीमा भनिएको कुनै मन छुने कथा सकियो। तपाईं कसैको हाँसो र आँसुको साथी बन्नुभयो।मानसिक स्वास्थ्यबारे खुलेर बहस गर्न आग्रह गर्ने यो नाटक सेप्टेम्बर १० मा पर्ने वर्ल्ड सुसाइड प्रिभेन्सन डेका दिनदेखि मञ्चन गरिएको हो। नाटक आगामी शुक्रबारसम्म चल्नेछ।सहरी जीवनलाई जीवन्त बनाउन महामारीपछिको समयमा मञ्चन भएको यो नाटक आफैंमा महत्वपूर्ण छ नै। महामारीपछि समग्र समाजले झेलिरहेको बढ्दो मानसिक तनावको माहोलमा पनि सान्दर्भिक छ। ",Entertainment
"तीनवटा स्प्लिट स्क्रिनमा पात्रहरू चर्काचर्की गर्दैछन्। पात्रहरू हुन्ः आजाद, अभिलाषा र इच्छा।नामहरूमै कस्तो तादम्यता! तर त्यतातिर एकैछिनमा। यी तीन पात्रहरूलाई क्रमशः सलिल सुवेदी, पवित्रा खड्का र उषा रजकले जीवन्त बनाइरहेका छन्।तीनै कलाकारहरू आ-आफ्ना घरको कोठामा अभिनय गर्दैछन्, क्यामरा र कम्प्युटरका अघि। एकअर्काको भौतिक उपस्थिति बिना। तर उता लगभग ३०० को संख्यामा उपस्थित भएका दर्शक भने एउटै नाटक हेर्दैछन्– अनुपस्थित तीन।यो परिदृश्य भर्खरै मात्र शिल्पी थिएटरले मञ्चन गरेको नाटकको हो। प्रख्यात फ्रान्सेली दार्शनिक तथा नाटककार जाँ–पल सार्त्रको नाटक ‘नो एक्जिट’ लाई अवतार पाठकले नेपालीमा अनुवाद गरे, घिमिरे युवराजले यसको परिकल्पना र निदेर्शन गरे, र रंगसंस्था शिल्पीले यसको मञ्चन गर्‍यो।आम दर्शकका लागि भनि तयार गरिएको यो नाटक सम्भवतः नेपालकै पहिलो भर्चुअल नाटक हो। विशुद्ध रंगमञ्चले प्रविधिलाई अंगालेर गरेको एउटा नवीन प्रयोग पनि हो यो। हुन त यस्तो कृत्रिम लाग्ने विधिबाट सम्प्रेषण गरिएको विषयवस्तुलाई नाटको नाम दिन मिल्छ र भन्ने प्रश्न पनि उठ्ला। यस्तो प्रश्न उठ्नु जायज पनि हो, उठ्नु पनि पर्छ र उठिरहेका पनि छन्। तर यो लेख त्यतातिर जाँदैन, बरू नाटक अनुपस्थित तीनतिर नै फर्किन्छ। आजाद, अभिलाषा र इच्छा यस नाटकका प्रमुख पात्रहरू हुन्। उनीहरू मृत्युपश्चात भर्खरै नर्कको कैदमा छिरेका छन्। यी तीनैलाई सँगै एउटै कैदखानामा राखिएको छ। किन सँगै राखिएको छ? हामीलाई थाहा छैन; पात्रहरूलाई पनि थाहा छैन।खासमा उनीहरू यो ठाँउको अवस्था र प्रक्रिया देखेर नै अचम्मित छन्। भन्ने बेलामा पापीहरूलाई सजाय दिने क्रुर ठाउँ रे, तर यहाँ न भकभक उम्लिएको तेल छ, न कुनै झिर, र न सजाय दिने जल्लाद। उल्टै यो ठाउँ त उज्यालो, सेतो, चित्र र मूर्तिकलाले भरिएको छ।तीन जना बस्नका लागि कुर्सीको पनि व्यवस्था रहेछ। विचित्रको यो यातना गृहको कक्ष नै नाटक अनुपस्थित तीनको लागि मञ्च भइदिएको छ। यी तीन अपरिचित पात्रको मृत्युपूर्वको रहस्यात्मक घटनाक्रम र उनीहरूको मृत्युपछिको पश्चाताप र प्रतिरक्षात्मक विलापको रस्साकस्सीमै नाटकको सार अडिएको छ।यो परिवेशमा उभाइएका तीन पात्र आफूलाई चोख्याउन हरदम प्रयासरत छन्। आफ्नो छवि, व्यक्तित्व र जीवनमा आफूले गरेका निर्णय र कर्मको बचाउ गर्दैछन्। आफूलाई उत्कृष्ट देखाउन उनीहरू कति व्यग्र भइरहेका छन् भन्ने कुराको हेक्का उनीहरूलाई किञ्चित छैन। एकअर्काको कथामा संशय खोज्न, नियतमा खोट देखाउन र अरूको मर्मलाई अवमूल्यांकन गर्न उनीहरू अभ्यस्त हुँदै जान्छन्।आजादलाई आफ्नो क्रान्तिकारी प्रतिबिम्ब पछाडि लुकेको पाखण्डको बोध हुँदैन। अभिलाषा आफ्नो अपूरो भोगलिप्सालाई स्वच्छन्द प्रेमको आडम्बरमा ढाक्न खोज्छिन्। र इच्छा निरन्तर आफ्नो रूप र बाह्य सौन्दर्यको दम्भमा मग्न हुन्छिन्। यी पात्रहरू आफूलाई जति पूर्ण देखाउन खोज्छन्, त्यति नै यिनको खोक्रोपन झन् परिस्किृत भएर हामी माझ आउँछ। र जब कथाको बीच यी पात्रहरूले मर्त्यलोकको वर्तमानलाई नियाल्ने मौका पाउँछन् तब यिनीहरू एकाएक विचलित हुन थाल्छन्।हिजोसम्म आफूनिकट भई बाँचेकाहरूलाई आज आफ्नो अनुपस्थितिले फरक नपारेको देख्दा कैदखानाका यी पात्रलाई औडा हुन्छ। आरिस, घृणा र कटुताले उनीहरूको मन भरिन्छ। नर्कको कैदखानाबाट चिच्याउँछन्, धिक्कार्छन् र सराप्छन्। तर तल कसैले उनीहरूको छटपटाहट सुन्दैनन्। र यहाँबाट सुरू हुन्छ पात्रहरूको मृत्युपूर्वको रहस्योदघाटन।आजाद, अभिलाषा र इच्छा तीन फरक पात्र भइकन पनि एकै व्यक्तिका तीन आयाम र प्रतिविम्ब झैं लाग्छन्। वेविचार, दुर्व्यसन र अपराधले झल्किएका। उनीहरूलाई गहिरो ग्लानी छ, आफूले गरेका कुर्कमप्रति। र अल्पायूमै जीवन त्याग्नुपरेको पश्चाताप र अधुरोपन पनि उनीहरूमा चुलिएको छ।यति हुँदाहुँदै उनीहरू अहंकारी र स्वार्थी देखिन्छन्। यो उनीहरूको मानवीय स्वभावको चित्रण हो। मरणोपरान्त पनि आफूबाट त्याग्न नसकेको मानवीय अवगुण। नाटकले नर्कको परिकल्पनालाई फरक तरिकाले परिभाषित गरेको छ। कहाली लाग्दो अँध्यारा गल्लीहरू, यातनाका चित्कारहरू, रौद्ररूपी जल्लादहरू र तातो तेल नर्कको चारित्रिक विशेषता होइनन्। असली नर्क त हामी माझ नै छ, हामी आफैंभित्र। स्वतन्त्रता, अभिलाषा र इच्छाको गलत व्याख्या र दुरुपयोगभित्र नर्क बसेको छ। हामीले पालेका घमण्ड, घोलेका घृणा र पुर्‍याएका पीडाहरूमै नर्क छ। सायद त्यसैले नै होला आजाद, अभिलाषा र इच्छा एकअर्काको लागि यमदूत बन्न पुगेका छन्। नाटकको मूलभाव यतैकतै लुकेको हुनुपर्छ।नाटक अनुपस्थित तीन एउटा रचनात्मक प्रयोग हो, यसमा फरक मत छैन। क्यामरा, कम्प्युटर र इन्टरनेटको संगमले सम्भव बनाएको यो प्रस्तुतिले भर्चुअल रंगमञ्चको विभिन्न आयाममा महत्वपूर्ण प्रकाश पारेको छ।सुरुमा कुरा गरौं निर्देशनको। नाटक अनुपस्थित तीनको जन्म भर्चुअल रंगमञ्चको परिकल्पनामा भएको होइन। निर्देशक घिमिरे युवराजले यसलाई सामान्य भौतिक रंगमञ्चको अवधारणामा नै उतार्न खोज्दै थिए। यसको पूर्वाभ्यास पनि त्यही अनुरूप चल्दै थियो। तर जब सिंगो देश एकाएक दोस्रो लकडाउनमा छिर्‍यो, यसको भौतिक मञ्चन अनिश्चितकालका लागि सम्भव भएन।यसरी एउटा ढाँचामा हुर्काउँदै गरेको नाटकलाई विलकुलै फरक, त्यसमाथि उच्च जोखिम भएको भर्चुअल माध्यममा रूपान्तरण गर्नु ठूलो चुनौती हो। यस कारण निर्देशक र रंगसंस्थाको यो कोशिस सराहनीय छ। नाटकको भर्चुअल मञ्चनमा निर्देशक घिमिरेले अपनाएका केही निर्देशकीय अभ्यास भने देख्न पाइन्छ।प्रस्तुतिलाई केन्द्रमा राखेर हेर्दा पात्रहरूको 'मुभमेन्ट' र 'ब्लकिङ' न्यून देखिन्छ। पात्रहरू तीन-चारवटा मुख्य स्टेज पोजिसनमा रहेरै नाटक अवधिभर अभिनय गर्छन्। यसो गर्नाले स्थिर क्यामराको सीमित दायराभित्र पात्रहरू पूर्णरूपले कैद हुन पाउँछन्।घिमिरेले क्यामरा फ्रेमको सीमारेखाको भागलाई पनि रचनात्मक ढंगले प्रयोग गरेका छन्। नाटकका पात्र आजाद र इच्छाको चुम्बनको दृश्य यस प्रयोगको एउटा उदाहरण हो।नर्कको कैदखानाबाट पृथ्वी नियाल्ने क्रममा पात्रहरू क्यामराको नजिक आएर लेन्ससँग आँखा जुधाउँछन्। दर्शकलाई सोझै आँखामा हेरेझैं। यहाँ निदेर्शकको अर्को अभ्यास देखिन्छ। एकातिर यो अभ्यासले विम्वात्मक रूपमा मरेका पात्रको पृथ्वीसँगको सम्बन्धलाई प्रस्ट्याउँछ भने अर्कोतिर नाटकको कोरियोग्राफीमा एउटा अलग शैली भित्र्याउँछ।नाटकले अपनाएको साधरण तथा मितव्ययी मञ्च परिकल्पनाले पनि अर्थ राख्छ। यसले प्रस्तुतिलाई जटिल हुनबाट जोगाउँछ। तीनवटा फरक स्क्रिनले एउटै मञ्चको संरचनालाई झल्काउने भएकाले थोरै 'प्रप्स' उपयुक्त देखिन्छ। त्यसमाथि सेतो भित्ता र कलाकारको कालो पहिरनले रङ संयोजनलाई सरल राखेको पाइन्छ। हुन त कालो पहिरनले पात्रहरूको चारित्रिक व्याख्या पनि गरेको होला। मरेका पात्रहरू हुन्, त्यसैले पो कालो आवरण भिरेका हुन् कि?नाटकको परिकल्पनामा यति हुँदाहुँदै एउटा दर्शकलाई यसको विशुद्ध रसस्वादन गर्न भने गाह्रै पर्छ। कारण हो यसको भर्चुअल मञ्चन। नेटवर्कमा आउने क्षणभरको सुस्तताका कारण पनि भावनात्मक सम्प्रेषणमा असर पर्न जान्छ। खासगरी ती दृश्यहरू जहाँ पात्र एकआपसको सामीप्यमा आई अभिनय गर्छन्; अनुभूतिहरूलाई भावभंगीबाट उतार्न खोज्छन्।यी क्षणहरूमा मानवीय संवेदनाहरू यान्त्रिक प्रभावभित्र ओझेलमा पर्छन्। बेलाबखतमा बज्ने पार्श्वसंगीतले यो कमीलाई परिपूर्ति गर्न खोज्छ तर झन् उल्टो असर गर्छ। कलाकारहरूको संवादसँग ध्वनी यसरी मिसिन्छ कि दुवै बुझ्न कठिन हुन्छ। अन्तिममा बज्ने गीत भने अपवाद हो। त्यो प्रस्टसँग बुझिन्छ र त्यसले नाटकलाई कलात्मक अन्त्यमा ल्याउँछ।इन्टरनेटको सुस्तताले दृश्यको गुणस्तर पनि कम गराउँछ। स-साना तीन वटा स्क्रिन, त्यसमाथि भिडिओ क्वालिटीमा घटबढ हुँदा कलाकारको मुखाकृतिसँग जोडिन दर्शकलाई सहज हुँदैन। यी सबै बाधा अड्चन नाटक र प्रस्तुतिभन्दा त्यसको सम्प्रेषणको माध्यमसँग गाँसिएका पाटा हुन्। नाटक हेर्नुअगावै धेरैलाई यी समस्या अपेक्षित थिए होलान्। त्यसैले त नाटक अन्य हुँदासम्म लगभग २५० दर्शक अझै नाटकसँग जोडिइरहेका थिए, कमेन्ट बक्समा आफ्ना तात्तातो प्रतिकृया दिँदै। यसलाई अर्को सुन्दर र सबल पक्षको रुपमा लिनुपर्छ।तर नाटकको सबभन्दा बलियो पक्ष, यसको धरोहर, तीन प्रमुख पात्र नै हुन्। मतलब, यी पात्रलाई उतार्ने कलाकारहरू। एक त टेक्स्ट बेस्ड नाटकको संवादको भार, त्यसमाथि एकल प्रस्तुति गर्नुपर्ने, अझ त्यसमाथि पनि भर्चुअल्ली नै आफ्ना सहकर्मीहरूसँग टाइमिङ र रिदम मिलाउनु पर्ने। यस्तो अपत्यारिलो परिस्थितिलाई पनि आत्मसात गर्दै जसरी यी कलाकारले आफ्नो भूमिका निर्वाह गरे, त्यो आफैंमा निकै तारिफयोग्य कुरा हो। र सायद नेपाली रंगमञ्चमा बनेको एउटा नजीर पनि। चौतर्फी आक्रान्त पारिरहेको यो कोभिड–१९ को विषम परिस्थिति जब सुस्ताउँछ, नेपाली रंगमञ्चले फेरि पनि आफ्नो गति पहिल्याउँछ। बन्द प्रोसिनियमभित्र नाटकको जादुयी स्वाद लिन र यसको गुरुत्वाकर्षणमा समर्पित हुन दर्शकहरू लामबद्ध भएर उभिन्छन्। त्यसपछि यो भर्चुअल रंगमञ्चको भविष्य के होला, त्यो अहिले यकिन लगाउन नसकिएला। तर वर्तमानको समयमा भर्चुअल रंगमञ्च एउटा प्रयोग बन्न सक्छ। समग्र रंगमञ्चका लागि अभिव्यक्तिको एउटा बाटो बन्न सक्छ। रंगअध्ययनमा लागेकाहरूलाई अभिलेखालय बन्न सक्छ। रंगसंस्था र रंगकर्मीका लागि प्रेरणाको संरचना बन्न सक्छ। शिल्पीले भरखरै मञ्चन गरेको यो नाटक त्यही वृहत संरचनाको बुनियादी इँटा बन्न सक्छ।  ",Entertainment
"जुनुमाया सोझी छिन्। गाउँमा घाँसदाउरा र चुलाचौकामा जीवन काट्न बाध्य १९ वर्षीया जुनु आफ्नो समाजको अवस्था बदल्न चाहन्छिन्। चाहना भए पनि उनलाई गाउँ-समाजले बाटो छेकेको छ।तर एकदिन निश्चित अठोट र दृढ संकल्पपछि जुनु गाउँबाट भाग्छिन्। दिनभरिको उकाली-ओरालीपछि बसपार्क पुग्छिन्। साँझ भइसकेकाले गाडी छुट्छ। उनी भोलिपल्ट बिहानै ड्राइभर माइलाको गाडीमा जाने निधो गर्छिन्।गाडी बिहान मात्र जाने भएपछि राति कता बस्ने भन्ने अलमल हुन्छ। त्यस्तैमा उनलाई बसपार्कमै भेटिएका जेम्सले राम्रो होटलमा राख्ने भन्दै होटल पुर्‍याउँछन्। होटलका साहु धनमान ग्राहक पाएर मख्ख हुन्छन्। जुनु त्यो रात कोठा नं १३ मा बस्छिन्। त्यही होटलमा काम गर्ने कान्छासँग उनको भेट हुन्छ। बेलुकातिर जुनुमाया बसेकै होटलमा ड्राइभर माइला र जेम्स पनि पुग्छन्। जुनुलाई देखेदेखि नै माइलाले उनीमाथि कुदृष्टि राखेका हुन्छन्। बेलुकाको खानापछि माइला जबरजस्ती जुनुको कोठामा जान खोज्छन्।यत्तिकैमा नाटक 'रूम नं १३' रोकियो। अनि मञ्चमा सूत्रधारका भूमिकामा रहेका रंगकर्मी सोमनाथ खनाल प्रस्तुत भए। उनले दर्शकसामु फर्किँदै प्रश्न राखे, 'यस्तो अवस्थामा जुनुमायाले के गर्न सक्छिन्? उनी ड्राइभर माइला, जेम्स र अन्य पात्रसँगको भेटको सामना कसरी गर्न सक्थिन्? कसले उनलाई कसरी सघाउन सक्छन्?' मण्डला ड्रामा स्कुलको पहिलो ब्याचका विद्यार्थीले मञ्चन गरेका तीन कचहरी नाटक श्रृंखला 'हाम्रो नेपालमा'मध्येको एक नाटक हो 'रूम नं १३'। मण्डला नाटकघरमा योसँगै नाटक 'निसास्सिएको आवाज' र 'अन्तर' मञ्चन भएको थियो।कचहरी शैलीको नाटक विशेषगरी थिचोमिचो, हेपाइ र पेलाइमा परेका अनुभव समेटेर तयार पारिन्छ। नाटक समस्यामा गएर रोकिन्छ। र, दर्शकबाट समस्या समाधान कसरी गर्न सकिएला भन्ने अपेक्षा राखिन्छ। परम्परागत नाटकभन्दा छोटा हुने कचहरीको कथा चरम बिन्दुमा पुगेर रोकिन्छ। त्यसपछि दर्शकसँग अन्तर्क्रिया सुरू हुन्छ। दर्शकहरूले समस्या समाधान गर्न अपनाउन सक्ने विकल्प आफैं मञ्चमा गएर प्रस्तुत गर्छन्। 'सामान्यतया परम्परागत थिएटरमा दर्शक आएर कलाकारको नाटक हेर्नुहुन्छ। केही सन्देश लिनुहुन्छ र जानुहुन्छ,' सोमनाथ भन्छन्, 'तर यसप्रकारको नाटकमा दर्शकको सहभागिता आवश्यक पर्छ। त्यसैले यो सहभागितामूलक रंगमञ्चअन्तर्गत पर्छ।'कचहरीलाई फोरम-नाटक पनि बुझिन्छ। यो कुनै कल्पनाको कथामा बनाउन सम्भव छैन। विद्यार्थीले घर-परिवार र समाजमा देखेका मुद्दा, भोगाइ र समुदायका वास्तविक कथा लिएर तयार पारिएको सोमनाथ बताउँछन्। फोरम नाटकले कलाकार र दर्शकबीच हुने भिन्नताको सोच चिर्ने काम गर्छ। सोमनाथका अनुसार हरेकमा कला प्रस्तुत गर्नसक्ने क्षमता हुन्छ भन्ने यसप्रकारको नाटकबाट बुझाउन सकिन्छ। उनी भन्छन्, 'फोरम नाटकको शक्ति भनेकै दर्शकक सशक्तिकरण गर्नु हो।'यसको अवधारणा सन् १९६० दशकमा ब्राजिलका निर्देशक अगस्टो बोयलले भित्र्याएका हुन्। समाजमा केही नौलो र समाज रूपान्तरणमा नाटकले खेल्न सक्ने भूमिका खोज्दै जाँदा निर्देशक बोयलको ध्यान परम्परागत शैलीभन्दा भिन्न, फोरम थिएटरमा पुग्यो। 'परम्परागत नाट्य शैलीमा कथाको समस्या समाधान कलाकार आफैंले दिन्छन्। तर त्यसबेला बोयललाई समस्या जसको हो, उसैसँग समाधान हुन्छ भन्ने लाग्न थाल्यो। समस्या दर्शकलाई पर्दा के गर्छन् र कसरी समाधान निकाल्छन् भन्ने बुझ्न उनले दर्शकसँग अन्तर्क्रियात्मक नाटक शैली, फोरम नाटकको अवधारणा विकास गरे,' सोमनाथले फोरम नाटकको इतिहासबारे भने। यही नाट्य शैली नेपालमा झन्डै दुई दशकअघि सुरू भएको हो। त्यसबेला आरोहण गुरूकुलले कचहरी नाटक अभ्यास सुरू गरेका थिए। सोमनाथ आफूले गुरूकुलबाटै यसप्रकारको नाटक सिकेको बताउँछन्।'परम्परागत नाटक व्यावसायिक हिसाबमा हेरिन थाल्यो। नाटकमार्फत सामाजिक, राजनीतिक कथा, बेथा पनि प्रस्तुत गर्न सकिन्छ। त्यसमा पनि दर्शकको धारणा र बुझाइ अन्वेषण गर्न सकिने शैलीको नाटक कचहरी हो,' सोमनाथ भन्छन्, 'त्यसैले कचहरीलाई प्राथमिकता दिइरहेका छौं।'काठमाडौंमा कम हुँदै गएको कचहरी नाटक वर्षमा एकपटक भए पनि प्रस्तुत गर्ने योजना मण्डला स्कुलको छ। यसबाट दर्शकले पनि यस्ता नाटकबारे बुझ्ने मौका पाउनेछन्। गत वर्ष पनि मण्डला नाटकघरमा तीन कचहरी नाटक श्रृंखला 'आइ क्यान' मञ्चन भएको थियो। नेपालमा नाटक स्कुल अभाव खट्किएपछि मण्डला नाटकघरले झन्डै डेढ वर्षको पाठ्यक्रमसँगै गत वर्षदेखि ड्रामा स्कुल खोलेको हो। पहिलो ब्याचका निम्ति १६१ आवदेक थिए जसमध्ये अहिले ८ पुरुष र ८ महिला गरी १६ जना नाटक पढाइ र अभ्यास गर्दैछन्। 'हाम्रो प्राथमिकता सामाजिक समावेशीकरण हो। भौगोलिक, जातीय र लैंगिकताका हिसाबमा समावेश गर्ने सोच थियो,' सोमनाथ भन्छन्, 'तर यसपालि अल्पसंख्यक समुदायबाट आवदेन परेन।'यिनै कलाकारले तीन साताको कार्यशालापछि कचहरी नाटक श्रृंखला 'हाम्रो नेपालमा' मञ्चन गरेको सोमनाथ बताउँछन्। उनी भन्छन्, 'फोरम नाटकले दर्शकको बौद्धिकतामा विश्वास गर्छ। दर्शक र कलाकारबीच एक किसिमको सन्तुलन ल्याउने प्रयत्न गर्छ। त्यसैले यस प्रकारको नाटकमा पनि हामी जोड दिँदैछौं।' ",Entertainment
"मण्डला नाटकघरको चार दिने नाटक प्रस्तुति कार्यक्रम हिजो आइतबार सुरू भएको छ। यी चार दिनमा तीन कचहरी नाटकको श्रृङ्खला ‘हाम्रो नेपालमा’ प्रस्तुत हुँदैछ। मण्डला नाटक स्कुलको पहिलो ब्याचका प्रशिक्षार्थीहरूले अनामनगरस्थित मण्डला घरमा नाटक प्रस्तुत गर्नेछन्। विद्यार्थीहरूले आफ्नै घर परिवार र समाजमा देखेका मुद्दालाई लिएर तीनवटा कचहरी नाटकहरूको शृंखला तयार पारेको हो। नाटकमा देखाइएको विषयमा दर्शकहरूमाझ छलफल हुनेछ।फागुन ९ गतेबाट सुरू भएको प्रस्तुतिमा पहिलो दिन तीनवटै नाटक- ‘रूम नम्बर १३’, ‘निसासिएको आवाज’ र ‘अन्तर’ देखाइएको थियो। फागुन १० गते ‘रूम नम्बर १३’ पुनः मञ्चन हुँदैछ। फागुन ११ गते नाटक ‘निसासिएको आवाज’ र ‘अन्तर’ मञ्चन हुँदैछ। फागुन १२ गते भने तीनवटै नाटक भर्चुअल देखाइनेछ। नाटक ‘रूम नम्बर १३’ मा १९ वर्षीया जूनुमायाको कथा देखाएको छ। उनलाई गाउँमा घाँसदाउरा र चुलाचौकामा जीवन काट्न बाध्य पारिएको छ। तर जूनुमाया आफ्नो समाज बदल्न चाहन्छिन्। दृढ अठोट लिएर महिला सशक्तीकरणसम्बन्धी तालिम लिन हिडेकी जूनुमायासामु आइपर्ने अनेक संघर्ष र चुनौतीको कथा नाटकमा प्रस्तुत हुनेछ।त्यस्तै, नाटक ‘निसासिएको आवाज’मा एकल महिला राममायाको कथा देखाइएको छ। उनको छोराको ‘असामान्य’ इच्छालाई लिएर गाउँलेहरू कुरा काट्छन्। गाउँलेका कारण राममायाले पनि आफ्नो छोराले देखेको सपना र इच्छा पुर्याइदिन सक्दिनन्। यस्तो परिस्थितिमा आफ्नो इच्छा पूरा गर्न राममायाका छोराले के गर्न सक्लान्? उनलाई अरू कसले सघाउँला भन्नेबारे रंगकर्मी र दर्शकहरूबीच छलफल हुने जनाइएको छ। नाटक ‘अन्तर’मा जातीय विवेदको कथा समेटिएको छ। राजनीतिक माहोलसँग समाजिक यथार्थ देखाउन खोजिएको यो नाटकमा दलित समुदायलाई उपल्लो भनाउदाले दबाउन खोजेको कथा देखाउन खोजेको छ। ती षडयन्त्र चिर्न पात्रले के-कस्तो काम गर्छिन् र उनलाई कसले सघाउँलान् त? यो प्रश्नबारे रंगकर्मी र दर्शकहरूमाझ छलफल हुनेछ। यी तीन नाटक प्रस्तुतिमा सुस्मिता गुरागाइँ, दिक्षा चौधरी, सुमित्रा पेहिम, प्रदीप ढुंगाना, अनिल कुर्मी, विष्णुमाया परियारलगायत रंगकर्मी छन्।जम्मा ५० जनाको कोटा छुट्याइएको नाटक हेर्न कुनै टिकट अथवा शुल्क पर्दैन। तर प्री-रेजिष्टर गरेर मात्र सहभागीता जनाउन सकिन्छ।",Entertainment
"सन् २०१८ मा पोखरामा आयोजित ‘प्लेमेकिङ वर्कसप’ बाट काठमाडौं फर्किएपछि निर्देशक विमल सुवेदीको भेट पत्रकार गोकर्ण गौतमसँग भयो। उनीहरूले नयाँ नाटक के-कस्तो बनाउने भन्नेबारे सरसल्लाह गरे।गोकर्णले सुझाए, ‘बनाउने भए नारायण वाग्लेको किताब 'पल्पसा क्याफे' मा बनाउनुहोस्।’ निर्देशक विमलले त्यही बेला प्लेमेकिङ वर्कसपको टोलीबाट तयार भएको नाटक ‘खबर हराएको चिठ्ठी’ मा सहकार्य गरेका थिए। आफू आबद्ध 'थिएटर भिलेज' प्राविधिक रूपमा सञ्चालन नभएकाले उनी रंगमञ्चबाट केही समय ‘ब्रेक’ लिने सोचमा पनि थिए। तर द्वन्द्वकालको सेरोफेरोमा बनेको नाटक ‘खबर हराएको चिठ्ठी’ को ‘ह्यांग’ उनको दिमागमा अझै थियो। गोकर्णले पनि द्वन्द्वकालमै आधारित उपन्यासलाई नाटक बनाउने सुझाएका थिए। त्यो भेटमा बनेको योजना झन्डै दुई वर्षपछि पूरा हुन लागेको छ। मंगलबार मण्डला नाटकघरमा प्रेस सम्मेलन गर्दै टोलीले ‘पल्पसा क्याफे’ मञ्चन हुने आधिकारिक जानकारी दिएका हुन्।नाटकलाई विमलले निर्देशन गर्दैछन् भने दिलीप रानाभाट सहायक निर्देशक छन्। उपन्यासलाई नाट्य रूपान्तरण लेखक सुरज सुवेदीले गरेका हुन्। नाटकमा पल्पसाको भूमिका अभिनेत्री स्वस्तिमा खड्काले गरेकी छन्। आफ्नो पहिलो किताबमाथि नाटक बन्ने कुरामा लेखक नारायण वाग्ले खुसी र नाटक हेर्न उत्साहित रहेको बताउँछन्।उनले नाटकको पटकथासमेत नपढेको र टोलीलाई स्वतन्त्र रूपमा नाटक प्रस्तुत गर्न छाडिदिएको बताए। ‘स्क्रिप्ट पढ्न दिनुभएको थियो, तर मैले पढ्न भ्याएको छैन। अब सिधैं मञ्चमा हेर्न उत्साहित छु,’ उनले भने। लेखक वाग्लेका अनुसार उनलाई यसअघि पनि पटक-पटक ‘पल्पसा क्याफे’ लाई फिल्ममा रूपान्तरण गर्ने प्रस्ताव आएको थियो। त्यो बेला उनले कसैलाई अनुमति दिएनन्। यसपटक भने टोलीमाथि विश्वास राखेर नाट्य रूपान्तरणका लागि अनुमति दिएको उनी बताउँछन्। अभिनेत्री स्वस्तिमाको यो पहिलो नाटक प्रस्तुति हुनेछ। ‘म फिल्म क्षेत्रमा प्रवेश गरिसक्दा पनि रंगमञ्चको दुनियाँबाट अनभिज्ञ थिएँ। यसबारे ज्ञान भएपछि एकदिन नाटक गर्छु भन्ने सोचेकी थिएँ,’ स्वस्तिमाले उक्त अवसर पल्पसा क्याफेबाट पाएको बताइन्, ‘यो नाटकबारे गोकर्ण दाइले जानकारी गराउनुभएको थियो। अडिसनपछि मैले नाटक गर्ने मौका पाएँ।’ठूलो पर्दा र म्युजिक भिडिओमा जमेकी स्वस्तिमाका लागि रंगमञ्च चुनौतीपूर्ण हुनेवाला छ। पर्दामा जस्तै नाटकमा रेकर्ड गर्ने र फेरिफेरि टेक लिने भन्ने हुँदैन। ‘अहिले वर्कसप भइरहेको छ। सहकर्मीहरू सहयोगी हुनुहुन्छ। संवादहरू छिट्टै याद हुने भएकाले सहजै छ,’ उनले भनिन्। उपन्यासको नाट्य रूपान्तरण गरेका सुरजले उक्त उपन्यास प्रेम कथा मात्र नभई व्यक्तिहरूको मानसिक आघातसँग सम्बन्धित रहेको बताए। लेखक वाग्ले भने १५ वर्षअघि ‘पल्पसा क्याफे’ लेख्दा एक प्रेमकथाका रूपमा लेखेको बताउँछन्। समयअनुसार त्यो प्रेमकथा द्वन्द्वसँग जोडिन पुगेको उनको भनाइ छ।उपन्यास ‘पल्पसा क्याफे’ अधुरो रहेको र यसको सिक्वेल पनि आउँछ कि भन्ने जिज्ञासामा उनले भने, ‘पहिलो प्रेमपत्रको सिक्वेल नै हुँदैन। अर्को प्रेमपत्रले अर्कै कथा भन्छ। त्यसैले पल्पसा क्याफेको सिक्वेल सोचेकै छैन।’ उपन्यासलाई कुन पात्रबाट देखाउँदा उपयुक्त हुन्छ भन्ने हेक्का पाउन यसको पटकथा तीनपटक लेखेको बताउँदै निर्देशक विमल भन्छन्, ‘अन्ततः नाटक उपन्यासको हजुरआमा पात्रबाट देखाइनेछ।’विभिन्न सामाजिक तथा राजनीतिक विषयमा नाटक निर्देशन गरेका विमलका अनुसार ‘पल्पसा क्याफे’ को कथा कहिल्यै पुरानो हुनेखालको छैन। लेखक वाग्लेले पनि भने, ‘प्रेम कहिल्यै पुरानो हुँदैन।नाटक ‘पल्पसा क्याफे’ मा अभिनेत्री स्वस्तिमासँगै समापिका गौतम, साजनकुमार सुनुवार, जेनी सुनुवार, दीपेश राई, बच्चु हिमान्सु, रामकृष्ण परियार, निमा शेर्पा, पूर्णिमा आचार्य, सुष्मा राई, रोशन निरौला र कपिल राईको अभिनय रहनेछ।नाटक यही चैत अन्तिम वा वैशाखमा मञ्चन गर्ने उद्देश्यले अभ्यास भइरहेको छ। थिएटर भिलेजको यो नाटक काठमाडौंस्थित मण्डला नाटकघरबाट मञ्चन हुनेछ भने सातै प्रदेशमा मञ्चन गर्ने योजना रहेको टोलीले बताए।",Entertainment
"माघ १ गतेदेखि देशभर चालु अवस्थामा रहेका नाटकघरहरू क्रमबद्ध रूपमा खुल्दैछन्। कोरोना महामारीका कारण करिब दश महिनासम्म नखुलेका नाटकघरहरू बिहिबारदेखि खुल्न लागेका हुन्। लकडाउन र प्रतिबन्धहरूका कारण बन्द रहेका नाटकघर पुनः सुरू गर्ने विषयमा झन्डै ४ महिना अघिदेखि छलफल भएको थिएटर हबका संयोजक देव न्यौपानेका बताउँछन्। छलफलपछि सबैको सहमतिमा माघ १ गतेदेखि नाटक घरहरू खोल्ने मिति तोकिएको हो। 'अहिले नाटकघर खुल्यो भन्ने सन्देश मात्र दियौं भने अबको डेढ महिनामा नाटक मञ्चन पनि हुनसक्ने विश्वास राखेका छौं,' उनले भने, 'नाटकघरसम्म दर्शक तान्न सुरूमा नाटकघर खुल्ने जानकारी दिन जरूरी रहेकै कारण यसो गरेका हौ।'पहिलो दिन काठमाडौंस्थित शिल्पी थिएटरले नाटक 'छ पात्रको एकालप' देखाउँदैछ। त्यसपछि क्रमबद्ध कौशी थिएटर,  विराटनगरस्थित झोराहट थिएटर, आरोहण गुरूकुल, पोखरास्थित पोखरा थिएटर, काठमाडौंको मण्डला थिएटर, शैली थिएटर र थिएटर मलमा  विभिन्न प्रस्तुति हुनेछन्। नाटकसँगै छलफल, कविता वाचन लगायतका कार्यक्रम छन्। '...सँगसँगै रंगमन्च' भन्दै तालिका पनि सार्वजनिक भएको छ।हेर्नुस् तालिकाः ",Entertainment
"रंगमञ्च कहिलेबाट खुल्छ?यो प्रश्न लामो समयदेखि झेलिरहेका रंगकर्मीहरूसँग अब उत्तर छ - माघ १ गते।कोरोनाका कारण लामो समयदेखि अन्धकार छाएको नाटकघरमा उज्यालो छिर्ने तयारी भइरहेको छ। थिएटर हबका संयोजक देव न्यौपानेका अनुसार चालू अवस्थामा रहेका नौ नाटकघर क्रमबद्ध रूपमा खोल्ने तयारी भइरहेको छ।थिएटर हबले देशभरका नाटकघरलाई एकै थलोमा ल्याउने प्रयत्न गरिरहेको छ। हबका अनुसार हरेक क्षेत्रमा प्रतिबन्ध हटिसक्दा पनि नाटकघर अझै नखोल्नुमा कुनै ठोस कारण छैन। त्यसैले नाटकघरसँगको सहमतिमा यहाँको ढोका खुल्न लागिएको हो। रंगमञ्चहरू आवश्यक सुरक्षा सावधानी अपनाउँदै खुल्न लागेका हुन्। कोरोना महामारी र लकडाउनले अन्य क्षेत्रमा झैं रंगमञ्चमा ठूलो आर्थिक एवम् सामाजिक असर पुर्‍यायो। देवका अनुसार केही रंगकर्मीहरू मानसिक तनावबाट समेत गुज्रिए। 'केही रंगकर्मी साथीमा डिप्रेसन पनि देखियो। यतिसम्म कि यहाँ बस‍ेर जीविका गुजार्न गाह्रो हुन्छ भन्ने सो‍चले केही साथी पलायन हुनुभएको खबर पनि छ,' उनले भने।  नाटकघर र रंगकर्मीको समस्या सम्बोधन गर्ने र एकमुष्ठ रूपमा दर्शकमाझ पुर्‍याउने काम थिएटर हबले गर्दै आएको छ। यसले नेपाली नाटकघरका गतिविधिबारे समग्रमा जानकारी गराउदै रंगमञ्च प्रेमीसँग नजिकको सम्बन्ध विकास गर्दैछ।नाटकघर पुनः सुरू गर्ने विषयमा हबले झन्डै ४ महिनाअघिबाट छलफल गरिरहेको देव बताउँछन्।'रंगकर्मीले समाजको लागि काम गर्ने हो। तर यसपटक समाज मात्र भनेर बस्ने स्थिति छैन। अझै नाटकघर नखुले कहिले खोल्ने? दैनिक मञ्चनमा गुजारा चलाएका सहकर्मीको समस्या अझै कति व्यवास्था गर्ने?,' उनी प्रश्न गर्छन्।उत्तर खोज्दै जानेक्रममा सबैको सहमतिमा माघ १ को मिति तोकिएको हो। यसमा काठमाडौंका मात्र नभई मोफसलका नाटकघरको पनि समर्थन मिल्यो। 'अहिले नाटकघर खुल्यो भन्ने सन्देश मात्र दियौं भने अबको डेढ महिनामा नाटक मञ्चन पनि हुनसक्ने विश्वास राखेका छौं,' उनले भने, 'नाटकघरसम्म दर्शक तान्न सुरूमा नाटकघर खुल्ने जानकारी दिन जरूरी रहेकै कारण यसो गरेका हौ।' डेढ महिनादेखि तीन महिना अवधिमा त एउटा राम्रो नाटक तयार गर्नै लाग्छ। त्यसैले नयाँ नाटक मञ्चनको लागि रंगकर्मीहरूसँग समय र लगत्तै नाटक मञ्चन हुने खबरमा दर्शक नाटकघर पुग्ने दिघो सोचाइसँगै नाटकघर खुल्न लागेका हुन्। प्रत्येक दिन छुट्टाछुट्टै विषयमा प्रस्तुति, छलफल लगायत कार्यक्रम गर्दै नाटकघर खुल्नेछन्। हालसम्मको तालिकाअनुसार माघ १ गते शिल्पी खुल्दैछ। हुन त गत आइतबार झन्डै १० महिनापछि शिल्पी नाटकघरको ढोका खुलिसक्यो। त्यो दिन शिल्पीले '६ पात्रको एकालाप' नाटक मञ्चन गर्‍यो। 'माघ १ गतेका लागि पनि हामी तयार छौं,' शिल्पीका घिमिरे युवराजले भने, 'केही सीमित दर्शक रंगमञ्चलाई मिस गरिरहेका छन् र उनीहरू नाटक हेर्न आतुर छन्।'शिल्पीपछि विराटनगरस्थित झोराहट थिएटर, आरोहण गुरूकुल, पोखरास्थित पोखरा थिएटर, काठमाडौंको मण्डला थिएटर, थिएटर मल, कौशी र शैली थिएटर पनि खुल्नेछन्। कुन दिनमा कुन नाटकघर खोल्ने भन्ने पूरा तालिका भने अहिलेसम्म तयार भएको छैन।  हालसम्म भने शिल्पी नाटकघरबाट सुरू भएर नवौं दिन थिएटर मल खुल्ने तालिका बनेको थिएटर मलका अध्यक्ष केदार श्रेष्ठले बताए।'माघ १ गते शिल्पीमा नाटक देखाइँदैछ। शैली र मण्डलामा अन्तर्क्रिया कार्यक्रम र कौशीमा प्लेब्याक सो गर्ने भन्ने छ। माघ ९ गते थिएटर मलमा हामी पोयट्री पटरी गर्दैछौं,' केदारले भने, 'तर तालिकामा फेरबदल हुनसक्छ।' रंगकर्मीसमेत रहेका केदारका अनुसार यसरी क्रमबद्ध हिसाबले थिएटर खोलेर दर्शक र सरकारलाई 'नाटकघरको ढोका खोलौं' भन्ने सन्देश दिन खोजेका हुन्। यसले नाटकघरहरूको एकताको सन्देशसमेत बोकेको उनी बताउँछन्। 'हामी एकल रूपमा अघि सर्‍यौं भने नाटकघरका दर्शकसम्म पुग्न सक्दैनौं। न त सरकारले नै सुन्नेवाला छ। त्यसैले, एकजुट भएर यो योजनासहित अगाडि आएका हौं,' केदारले भने। झन्डै ७ वर्षअघि सुरू भएको थिएटर मलले कोरोना महामारी समय विभिन्न क्रियाकलापसँगै नाटकघरलाई जीवित राख्न कोशिस गर्‍यो। उनीहरूले लकडाउनमा विश्व रंगमञ्च दिवसको अवसर पारेर भर्चुअल रूपमा ‘क्वारेन्टाइन अभियान नाट्य उत्सव–२०७६’ गरे। त्यसमा थिएटर सेन्टर फर चिल्ड्रेन (टिसिसी नेपाल) ले साथ दियो। तर अहिले अवस्था यस्तो छैन। यातायात, क्लब, रेष्टुरेन्ट र फिल्म हल समेत खुलिसक्दा नाटकघर अझै बन्द राख्न कुनै बलियो आधार छैन। पोखरास्थित पोखरा थिएटरले नाटकघर खोल्ने दिन फागुन-चैतमा महोत्सव आयोजना गर्ने योजनाअनुरूप महोत्सव र प्रतियोगिताका लागि आवेदन खोल्ने भएको छ। यसका अध्यक्ष परिवर्तन कार्कीका अनुसार त्यो दिन पत्रकार सम्मेलन गर्दै विद्यालय नाटक महोत्सवका लागि भर्चुअल आवदेन खोल्ने भएका हुन्। हालसम्मको तालिकाअनुसार पोखरा थिएटर माघ ६ गते खोल्ने भनिएको छ। 'लकडाउनमा पनि हामी भर्चुअल माध्यमबाट थिएटर हब र अन्य नाटकघरसँग सम्पर्कमा रह्यौं। नाटकघर कहिले खोल्ने भन्ने छलफल भइरह्यो। यसपालि खोल्ने निष्कर्षमा पुग्यौं,' नाटकघर नखुल्दाको दुखेसो पोख्दै भने, 'कति रंगकर्मीले पेसा परिवर्तन गर्नुभयो। अझै पनि हामी हाम्रो टोली र नाटकघर यसै थन्केर बस्न दिन सक्दैनौं।' करिब २ वर्षअघि सुरू भएको पोखरा थिएटरमा अहिले करिब ३० जना रंगकर्मी सक्रिय छन्। भर्खरै बामे सर्दै गरेको रंगमञ्चलाई पुरानै ठाउँमा थचार्‍यो।'फरक यति हो, दुई वर्षअघि हामीसँग संरचना थिएन। अहिले छ,' अध्यक्ष परिवर्तनले भने। पोखरा नाटकघरले अनौपचारिक रूपमा भौतिक नाटक कक्षा भने पुस २० गतेदेखि सुरू गरेको उनले जानकारी गराए। 'नाटकघरको ढोका खौलौं' नाराको साथ नाटकघर खुल्ने तयारीमा भए पनि दर्शक कति तयार छन्, त्यो समयले बताउने उनीहरूको भनाइ छ।",Entertainment
"रंगमञ्चमा नाटक हेर्दा हामी कलाकार र स्टेजको नजिक हुन्छौं। त्यो अनुभूति भर्चुअल अर्थात् फेसबुक लाइभले मेटाउला?पक्कै मेटाउँदैन।कोरोना सन्त्रासबीच थिएटर मल, कीर्तिपुर नाटकघर र थिएटर सेन्टर फर चिल्ड्रेनले त्यो चुनौती १६ दिनसम्म आत्मसात् गर्यो। उनीहरूको फेसबुक लाइभ विश्व रंगमञ्च दिवसको अवसर पारेर लकडाउनमा बसेका दर्शकलाई सहज बनाउने अभियानसहित सुरू भएको थियो।किताब यात्रा फाउन्डेसन पनि सोमबारबाट यो अभियानमा जोडिएको छ।किताब यात्राले ‘भर्चुअल लिटरेचर फेस्टिभल–किताब जात्रा २०२०’ सुरू गरेको छ। महोत्सवको दोस्रो सत्रमा रंगकर्मी अनुप बराल, सरिता गिरी र केदार श्रेष्ठले ‘भर्चुअल मिडियामा रंगमञ्च’ शीर्षकमा बहस गरेका थिए।यस सत्रमा केही रमाइला विषय उठे। तीनै जना रंगकर्मी फेसबुक लाइभमा नाटक हेर्दा नाटकघरमा जस्तो नहुनेमा सहमत सुनिन्थे।रगंकर्मी बरालले नाटकलाई प्रत्यक्ष र स्वतन्त्र विद्या भएको बताए। नाटकघरमा गएर हेर्नुजस्तो भर्चुअल दुनियाँले महशुस नगराउने उनी बताउँछन्।‘नाटक रचनात्मक ढंगमा प्रस्तुत गर्न आधुनिक उपकरण प्रयोग गर्नु र भर्चुअल संसारमा ल्याउनु दुई अलग विषय हुन्,’ उनले भने, 'नाटकमा स्थान, रंगकर्मी र दर्शकबीच निकट सम्बन्धले मूख्य भूमिका खेल्छ। भर्चुअल मिडियामा नाटक उतार्दा यी तीनबीच नजिककाे सम्बन्ध हुँदैन।'भर्चुअल मिडियामा नाटक कतिको प्रभावकारी हुन सक्छ भन्नेमा ध्यान पुर्याउन जरुरी रहेको उनले उल्लेख गरे।रंगकर्मी गिरीले पनि नाटकलाई भर्चुअल माध्यममा देखाउँदा कतिपय घटना छुट्नसक्ने र नाटकघरमा बसेर हेरेजस्तो आनन्द नहुने बताइन्। आफ्नै नाटक ‘ताराबाजी लै लै’ दर्शकका रूपमा हेर्दा फिल्म हेरेजस्तो अनुभव भएको उनले उल्लेख गरिन्।उनका अनुसार भर्चुअल माध्यम कुनै चिज विज्ञापन गर्न वा कुनै सूचना ठूलो जमातमा पुर्याउन उचित ठाउँ हुन सक्छ। ‘नाटक भनेको नजिकबाट नियाल्ने र महशुस गर्ने कुरा हो। पुराना नाटक हेर्दै जादा मलाई त्यहाँ रहेको बिल्कुल महशुस भएन। चलचित्रका दृश्य हेरेझैं लाग्यो। दर्शकसँगको स्पर्श र उनीहरूको माया मिस गरेँ,’ उनले भनिन्।भचुर्अल महोत्सको आयोजक भए पनि श्रेष्ठ पनि उनीहरूसँग सहमत थिए। 'म हरेक दिन नाटक सुरु गर्नुअघि भन्थेँ- नाटक भर्चुअल माध्यममा हेर्ने विद्या होइन। अहिलेको समयमा रगंकर्मीहरू दर्शकसँगै छन् भन्ने अनुभूति गराउन यो अभियान चलाएका हौं,' उनले भने।यस प्रकारको प्रयासलाई अभिलेखका रूपमा राख्न सकिने र प्रचारका लागि भर्चुअल माध्यम प्रयोग गर्न सकिने उनले बताए।झन्डै एक घन्टा लामो बहसमा भर्चुअल माध्यम अभिलेख र सम्झनाका लागि मात्र उपयोगी भएकोमा वक्ताहरू सहमत थिए। श्रेष्ठले रगंकर्मी एवं अन्य अन्वेषकका लागि ‘थिएटर पुस्तकालय’ बनाउने विचार अघि सारे। रंगकर्मी बरालले २०४१ पछिका नाटकघर सेरोफेरोमा रहेका गतिविधि संगाल्न सकिने बताए।‘भर्चुअल लिटरेचर फेस्टिभल–किताब जात्रा २०२०’ को पहिलो सत्रमा ‘आख्यानको अभिभारा’ शीर्षकमा आख्यानकारहरू युग पाठक, अमर न्यौपाने र मनिषा गौचनले छलफल गरेका थिए। पहिलो सत्र १ बजे र दोस्रो सत्र ४ बजे भएको थियो।छलफलहरू किताब जात्राको फेसबुक पेज facebook.com/kitabjatra बाट लाइभ हेर्न सकिनेछ। महोत्सव एक सातासम्म चल्नेछ।लकडाउनको स्थितिमा सिर्जनशील बनिरहन उत्प्रेरित गर्ने उद्देश्यका साथ महोत्सव सुरू गरिएको फाउन्डेसनका अध्यक्ष ऋषिराम अधिकारीले बताए।‘काठमाडौंमा किताब जात्रा सम्पन्न भएपछि सातै प्रदेशमा जाने हाम्रो योजना थियो। त्यही बेला कोरोना भाइरसको संकट आइलाग्यो। अहिलेको समयमा सिर्जनशील बनिरहन भर्चुअल छलफलले सहयोग पुग्ने देखेर फेस्टिभल गरेका हौं,’ फेस्टिभल निर्देशकसमेत रहेका अधिकारीले भने।",Entertainment
"‘क्वारेन्टाइन अभियान नाट्य उत्सव–२०७६’ को नाटक 'गर्भछिटा' र 'ताराबाजी लै लै' प्रदर्शन गर्दै समापन हुँदैछ। शनिबार दुई नाटक प्रदर्शनसँगै १६ दिन लामाे महाेत्सव सक्किनेछ। दिउँसो १ बजे कर्णाली आर्ट सेन्टरको नाटक ‘गर्भछिटा’ को भिडियो प्रदर्शन हुँदैछ। हिरा बिजुली नेपालीको लेखन र निर्देशन रहेको नाटकमा कर्णालीकै स्थानीय कलाकारहरूको अभिनय छ। नाटकमा विष्णुमाया परियार, राज मल्ल, गोविन्द सुनुवार, गणेश बहादुर खड्का लगायतको अभिनय देख्न पाइनेछ।त्यस्तै साँझ ५ बजे आरोहण गुरुकुलको नाटक ‘ताराबाजी लै लै’ को भिडियो प्रदर्शन हुनेछ। तत्कालिन गुरूकुलका अधिकांश कलाकारहरू रहेको नाटकले बाल्यकालिन समयमा पु¥याउँछ। गुरुकुलका अधिंकाश कलाकारहरू बालबालिकाको भूमिकामा छन्। नाटक नर्वेका रंगकर्मी मोर्टन क्रोगले कार्यशालाका क्रममा सिर्जना गरेका हुन्। नाटकमा भोलाराज सापकोटा, सरिता गिरी, कमलमणि नेपाल, राजकुमार पुडासैनी, सौगात मल्ल, रामहरी ढकाल, अरुणा कार्की, प्रमिला कटुवाल, राजन खतिवडा, प्रविण खतिवडा, विपिन कार्की लगायत कलाकारकाे अभिनय छ। नाटकको भिडियो थिएटर मलको आधिकारिक फेसबुक पेजमार्फत प्रसारण हुनेछ। याे महोत्सव विश्व रङ्गमञ्च दिवसको अवसरमा सुरु गरिएको थियो। काेराेना संक्रमणको सन्त्रासपछि सरकारले लकडाउनको घोषणा गरेलगत्तै चैत १४ गतेदेखि क्वारेन्टाइनमा बस्दा सहज बनाउने अभियानका साथ उत्सव सुरू भएको थियो। नाटकलाई थिएटर मल, कीर्तिपुर रङ्गमञ्च र थिएटर सेन्टर फर चिल्ड्रेनले संयुक्त रुपमा आयोजना गरेको हो।",Entertainment
"भर्चुअल नाटक महाेत्सव 'क्वारेन्टाइन अभियान नाट्य उत्सव–२०७६' को अवधि थपिएको छ। एक साताका लागि तय भए पनि लकडाउन बढेसँगै उत्सव अवधि थपिएको हो।'लकडाउन' मा रंगमञ्चका दर्शकले नाटकबाट टाढा रहन नपरोस् भन्ने उद्देश्यले नाट्य उत्सव सुरू भएको थियो। बिहीबार एक्टर्स स्टुडियोको नाटक 'शकुन्तलाको औंठी' को भिडिओ फेसबुक लाइभमार्फत प्रस्तुत गरेसँगै पहिलो साता समापन भयो।'हामीले उत्सव सुरू गर्दा एक हप्ताको लक्ष्य राखेका थियौं। त्यो हिजो पूरा भयो। तर लकडाउन थपिएको छ, दर्शकको माग पनि बढिरहेको छ। साथै, उत्सवमा सहभागी हुन चाहने नाटकको संख्या पनि पर्याप्त छ। त्यसैले अर्को सातासम्म लम्ब्याउने निर्णय गरेका छौं,' फेस्टिभल निर्देशक केदार श्रेष्ठले भने।अर्को साता लाइभ स्ट्रिमिङ गरिने चार नाटक तय भइसकेको श्रेष्ठले जानकारी दिए।'यो साता बालबालिका लक्षित नाटकमा जोड दिँदैछौं। त्यसैले साताको सुरूआतमा लगातार दुई नाटक बालबालिका लक्षित नाटक देखाइनेछ।'तालिकाअनुसार शुक्रबार केदार श्रेष्ठको लेखन तथा निर्देशन, थिएटर मलको प्रस्तुति 'उपियाँको निबन्ध' को भिडिओ देखाइनेछ। त्यसैगरी, शनिबार कथाघेरा, कौशी थिएटरको प्रस्तुतिमा आकांक्षा कार्की निर्देशित नाटक 'दयालु रुख' आउनेछ।आइतबारका लागि सम्पदा मल्लको कथा, अशेष मल्लले नाट्यलेखन र निर्देशन गरेको नाटक 'अर्को कुरूक्षेत्र' देखाइनेछ। सोमबार आरोहण, गुरूकुलको प्रस्तुति नाटक 'एल्ममुनिको तिर्खा'। युजिन ओनिलको लेखन रहेको यो नाटक डेबोरा मेरोलाले निर्देशन गरेकी हुन्।नाटक आउने क्रम जारी रहेको र त्यसको प्रदर्शन सूची तयार हुँदै गरेको फेस्टिभलका प्रस्तुति संयोजक प्रशुन सिन्धुलीयले बताए। उनका अनुसार नाटकहरू 'अन्धेरी नगरी चौपट राजा', पपेट प्ले 'टु बि' र 'भोको घर' यसै साता प्रदर्शन सूचीमा छन्। त्यसका लागि मितिक्रम भने तयार भइसकेको छैन। उत्सवमा 'ऊ मरेकी छैन', 'लाटीको छोरो' र 'गर्भछिटा' पनि प्रदर्शनको सूचीमा छन्।'क्वारेन्टाइन' लाई प्रोत्साहन र साथ दिन थिएटर मल–कीर्तिपुर रंगमञ्च र थिएटर सेन्टर फर चिल्ड्रेन (टिसिसी नेपाल)ले विश्व रंगमञ्च दिवस २७ मार्च (चैत १४) बाट उत्सव सुरू गरेको थियो।साँझ पाँच बजे थिएटर मलको आधिकारिक फेसबुक पेजमार्फत् नाटकको भिडिओ प्रसारण हुनेछ।लाइभ स्ट्रिमिङ थिएटर टाइम जस्तै ठीक समयमा हुनेछ र नाटक पछि पुनः हेर्न पाइँदैन।",Entertainment
